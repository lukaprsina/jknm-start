[
  {
    "id": 215,
    "markdown": "# Čaganka - uradna rekordna globina\n\nPo zadnji akciji ter po opravljenih meritvah, ki sva jih \nopravila Jože Stopar in Mihael Rukše, je nov dolenjski globinski rekord potrjen s številko <b>264,27 m</b>.\n\n![Izrez iz programa Speleoliti 4.2.](https://jknm-novice.s3.eu-central-003.backblazeb2.com/caganka-uradna-rekordna-globina-13-09-2011/caganka_264.jpg)\n\nČestitke vsem raziskovalcem Čaganke. Hkrati napovedujem, \nda objavljeni rekord še ni dokončen. Obeta se nova globina, nova dolžina ter še in še \nmetrov poligona. V nadaljevanju še nekaj fotografij z akcije ...\n\n![Kamen! Dej popust! ... Na, tle imaš (pre)pust!](https://jknm-novice.s3.eu-central-003.backblazeb2.com/caganka-uradna-rekordna-globina-13-09-2011/dsc09794_01.jpg)\n\n![Joj, kolk' s'm j'st don's utrujen!](https://jknm-novice.s3.eu-central-003.backblazeb2.com/caganka-uradna-rekordna-globina-13-09-2011/dsc09825_01.jpg)\n\n![Zavoljneža.](https://jknm-novice.s3.eu-central-003.backblazeb2.com/caganka-uradna-rekordna-globina-13-09-2011/dsc09832_01.jpg)"
  },
  {
    "id": 5,
    "markdown": "# Prazgodovinsko gradišče na Židovcu v Beli krajini\n\nŽidovec je eden od vrhov Poljanske gore, ki na zahodni strani obroblja Belo krajino. Vzpon na vrh je dokaj naporen in zahteven zaradi strmin pobočij, izrazito skalnatega terena ter prepadnega skalovja. Na samem vrhu Židovca je v višini 838 m velika kadunja, kjer je stala prazgodovinska naselbina. Ker je kadunja z gradiščem skoraj z vseh strani obdana s prepadnimi skalami, hudimi strminami ter težko dostopnimi pobočji, je zato bil pretežni del naselja brez posebnih utrdb. Obrambni zid je bil nujen pravzaprav le na severovzhodni strani gradišča, kjer so z njim zaprli razmeroma široko vrzel med skalnimi čoki. Danes je ohranjen le še 1 meter visok kamnit okop.\n\nOkolico Židovca že nekaj časa intenzivno raziskujemo. Eden od gozdarjev, s katerimi dobro sodelujemo, nas je peljal na vrh Židovca, češ da se v kadunji odpira brezno s sicer ozkim vhodom, a kamen naj bi padal zelo globoko. Vhoda na razmeroma majhnem območju ni našel. Ker nam je obstoj brezna potrdil tudi drugi gozdar, smo ga ponovno iskali v zimskem času in snegu, a brez uspeha - našli in odkopali pa smo vhod v ozko razpoko. Na nedeljski akciji 11.5.2008 smo se v razpoko spustili, a se takoj konča s 3 x 3 metrov veliko sobico.\n\nNa akciji smo raziskali še 3 brezna, ki se odpirajo takoj pod vrhom Židovca. Brezna imajo velike vhode, tako da smo upali, da bi na dnu našli kakšne ostaline iz obdobja naselbine. Žal so dna na debelo prekrita z nasipom prsti, listja in kamnov. Na akciji smo sodelovali Srečko Vidic, Simon Hočevar in Borivoj Ladišić.\n\n![Območje prazgodovinske naselbine.](https://jknm-novice.s3.eu-central-003.backblazeb2.com/prazgodovinsko-gradisce-na-zidovcu-v-beli-krajini-13-05-2008/01_obmocje_prazgodovinske_naselbine.jpg)\n\n![Borivoj in Simon na ostankih prazgodovinskega obzidja.](https://jknm-novice.s3.eu-central-003.backblazeb2.com/prazgodovinsko-gradisce-na-zidovcu-v-beli-krajini-13-05-2008/02_ostanki_prazgodovinskega_obzidja.jpg)\n\n![Simon se spušča v razpoko.](https://jknm-novice.s3.eu-central-003.backblazeb2.com/prazgodovinsko-gradisce-na-zidovcu-v-beli-krajini-13-05-2008/04_simon.jpg)"
  },
  {
    "id": 4,
    "markdown": "# Raziskave v okolici Ljubna\n\nBrskanje po katastru jam za objekti, ki se nahajajo na območju vinorodne gorice Ljuben nad Uršnimi selami, nas je spodbudilo, da ponovno poiščemo in raziščemo že registrirane objekte. Zapisniki nekaterih jam so namreč stari že preko 30 let, zato smo upravičeno domnevali, da lege jam niso vrisane z želeno stopnjo natančnosti - skoraj vsem objektom smo lego vhodov s pomočjo GPS popravili.\n\nVse obiskane jame (Mala jama, Hudičeva jama, Jama na Pohlicah) so zelo onesnažene s smetmi - izjema je le Velika jama. Med pregledovanjem terena smo našli novo brezno, ki smo ga pomenovali Jama na Perlecu. Ker je po našem mnenju navedeno območje slabo raziskano, bomo v prihodnje temu območju posvetili večjo pozornost.\n\n![Onesnažena mala jama.](https://jknm-novice.s3.eu-central-003.backblazeb2.com/raziskave-v-okolici-ljubna-09-05-2008/ljuben01.jpg)\n\n![Pred dnevi odvržene smeti pred Hudičevo jamo.](https://jknm-novice.s3.eu-central-003.backblazeb2.com/raziskave-v-okolici-ljubna-09-05-2008/ljuben02.jpg)"
  },
  {
    "id": 342,
    "markdown": "# Jamarski tečaj 2014\n\n![](https://jknm-novice.s3.eu-central-003.backblazeb2.com/jamarski-tecaj-2014-29-03-2014/jamarski_tecaj_univerzalen.jpg)\n\nJamarski klub Novo mesto vabi vse, ki se jim zdi jamarstvo privlačen in zanimiv način koriščenja prostega časa, da se vpišejo v tečaj za pridobitev naziva jamar pripravnik.\n\nZačeli bomo v petek, 4. aprila 2014, ob 19. uri na sedežu kluba na Seidlovi ulici 29 v Novem mestu (stavba Gasilsko reševalnega centra Novo mesto). Sedež kluba je razviden iz karte na naši [spletni strani](http://www.jknm.si/si/etc/impresum/).\n\nPodrobnejši <a href=\"https://jknm.s3.eu-central-1.amazonaws.com/jamarski-tecaj-29-03-2014/tecaj_jamar_pripravnik_2014.xls\" target=\"_blank\">program ter časovni načrt sta dostopna tukaj</a>. Več informacij lahko dobite na tel. 031 626 350 (Anže) ali na elektronskem naslovu anze.tomsic@jknm.si.\n\nCena tečaja znaša 60 €, za dijake in študente je cena 40 €. Povejte naprej ..."
  },
  {
    "id": 2,
    "markdown": "# Jamarski tečaj 2008 - tečaj za jamarja pripravnika\n\nJamarski klub Novo mesto vabi vse, ki se jim zdi jamarstvo privlačen in zanimiv način koriščenja prostega časa, da se vpišejo v jamarski tečaj za pridobitev naziva <b>jamar pripravnik.</b> Začeli bomo v petek, 28. marca 2008,&nbsp; ob 20. uri na sedežu kluba na Seidlovi cesti 29 v Novem mestu. Več informacij na tel. 041 436 388, Miha.\n\n<b>Petek, 28. marca 2008, ob 20. uri</b>\n\n- undefined\n- undefined\n- undefined\n- undefined\n- undefined\n- undefined\n- undefined\n\n<b>Nedelja, 30. marca 2008, ob 08. uri</b>\n\n- undefined\n- undefined\n\n<b>Petek, 4. aprila 2008, ob 20. uri</b>\n\n- undefined\n- undefined\n- undefined\n- undefined\n- undefined\n- undefined\n- undefined\n- undefined\n- undefined\n- undefined\n- undefined\n- undefined\n\n<b>Nedelja, 6. aprila 2008, ob 08. uri</b>\n\n- undefined\n\n<b>Petek, 11. aprila 2008, ob 20. uri</b>\n\n- undefined\n- undefined\n- undefined\n- undefined\n- undefined\n- undefined\n- undefined\n- undefined\n\n<b>Nedelja, 13. aprila 2008, ob 08. uri</b>\n\n- undefined\n- undefined\n\nVeč splošnih informacij o tečaju dobite tudi na teh straneh v poglavju [Izobraževanje.](/si/izobrazevanje/sola/)"
  },
  {
    "id": 415,
    "markdown": "# Romitovka\n\nO jami Romitovka sem\nizvedel iz literature, a tu izvemo le, da\njama leži v Rumanji vasi ter da je bila v bližini jame Romitovka leta 1931 najdena\nkamnita sekira. Najdba je danes del\nstalne arheološke zbirke v Dolenjskem muzeju Novo mesto. Kasneje sem izvedel,\nda leži jama v skoraj navpični skalni steni nad reko Krko. Da bi določil njeno\nlego, sem se sprehodil po nasprotnem levem bregu Krke in prav pod Rumanjo vasjo\nzagledal do 25 m visoko skalno steno nad reko in v njej dve črni odprtini,\ntorej jamo Romitovko in ob njej še eno jamo.\n\n![Pogled na skalno steno z nasprotne obale. Vidita se vhoda v obe jami.](https://jknm-novice.s3.eu-central-003.backblazeb2.com/romitovka-05-04-2016/slika_1.jpg)\n\n![Povečan pogled na oba vhoda. Dobro je vidna mogočna razpoka, ob kateri sta jami nastali.](https://jknm-novice.s3.eu-central-003.backblazeb2.com/romitovka-05-04-2016/slika_2.jpg)\n\nTakoj sem se odpravil čez most v Straži na nasprotni\nbreg in se ustavil nad mogočno skalno steno.\nTu se spustimo po zelo strmem pobočju kanjona in ob\nrobu skoraj navpičnega skalnatega klifa. Priporočena je vrv za varovanje. Jama\nse odpira v skalni steni, zato moramo po skalnati stopnici prečiti steno do\nvhoda, a to ni težko. Najprej pridemo do vhoda v manjšo jamo, ki sem jo\nimenoval Mala Romitovka, 5 m naprej je vhod v Romitovko.\n\nVhod\nv Ramitovko je 2,6 m široka in 4 m visoka trikotna odprtina, ki je nastala ob\nmogočni razpoki, ki jo zasledimo v skalni steni, predvsem če gledamo z\nnasprotnega brega. Razpoka se dobro vidi tudi v jami, ker je tudi rov v\nnotranjosti izrazito trikotne oblike.\n\n![Vhod v Romitovko.](https://jknm-novice.s3.eu-central-003.backblazeb2.com/romitovka-05-04-2016/slika_3.jpg)\n\nRov\nje dolg 7,4 m in se postopno oži. Strop je vseskozi v isti višini, a se tla\ndvigajo. Na tleh so kamni in prst, ki na koncu jamo skoraj zaprejo. Na koncu se\nrov zoži, za ožino je še 1,6 m dolga kamrica, ki je polna kamnov. V stropu\nkamrice so zagozdeni kamni in med njimi nekaj plastike. Kaže, da je tu imela\njama povezavo s površjem skozi nekak dimnik. Domačini so v preteklosti\nodmetavali odpadke kar čez rob stene. Nekaj odpadkov je končalo v dimniku in je\ns kamni in zemljo udiralo v jamo ter precej zasulo nekoč domnevno ravna tla\njame. V prsti med kamni na tleh rova opazimo več koščkov stekla in razbite\nlončenine, kar je nedvomno prišlo v jamo skozi dimnik.\n\n![Pogled skozi vhod Romitovke.](https://jknm-novice.s3.eu-central-003.backblazeb2.com/romitovka-05-04-2016/slika_4.jpg)\n\nVrnem se nazaj in pregledam še Malo Romitovko. Vhod je 1,8 m široka in 2,7 m visoka\ntrikotna odprtina, ki je nastala ob isti razpoki. Razpoka se dobro vidi v jami,\nker je tudi rov v notranjosti izrazito trikotne oblike.\n\n![Načrt obeh jam.](https://jknm-novice.s3.eu-central-003.backblazeb2.com/romitovka-05-04-2016/jpg363.jpg)\n\n![Vhod v Malo Romitovko.](https://jknm-novice.s3.eu-central-003.backblazeb2.com/romitovka-05-04-2016/slika_5.jpg)\n\n![Rov v Mali Romitovki.](https://jknm-novice.s3.eu-central-003.backblazeb2.com/romitovka-05-04-2016/slika_6.jpg)\n\nRov\nje dolg 6 m in se postopno oži, strop se tudi spušča, tla pa se dvigajo. Na\ntleh so kamni in prst, prav tako, kot v sosednji jami. Na koncu&nbsp; se strop nekoliko zviša in je visok 2 m. Malo\npred koncem rova se v stropu odpira 2 m visok kamin z zasiganimi stenami. Tudi\nstene proti koncu so nekoliko zasigane. Pri tleh se odpira nizek prehod v 1,5 m\ndolg rov, ki kolenasto zavije in se po 1 m konča. Tako je Mala Romitovka po\ndolžini prekosila Romitovko, a ima slednja večji in prostornejši rov.\n\n![Pogled iz Male Romitovke je enak, kot iz Romitovke.](https://jknm-novice.s3.eu-central-003.backblazeb2.com/romitovka-05-04-2016/slika_7.jpg)\n\nLiteratura natančneje ne omenja, kje je bila najdena\nkamnita sekira, prav tako ne omenja obstoja dveh skoraj identičnih jam."
  },
  {
    "id": 226,
    "markdown": "# &amp;#$@*** pa Dolenjske jame!\n\nAmpak družba je pa fajn! Še danes ne vem, a naj bom vesel, da sem bil deležen povabila v Čaganko, ali je šlo zgolj »dajmo se enemu malo smejat« in sem bil jaz tisti, ki je nasedel tej Dolenjski fori. No, pa kaj čmo – kakršenkoli je pač bil namen – fajn smo se imeli ...\n\nPrejšnji torek dobimo email od Šinija, da bi on in Klemen šla širiti meander dol nekam v njihovo igralnico v Čaganko. Že tolikokrat sem ga na suho naokoli prinesel, da nisem imel srca – berite: izgovora – da bi ga še enkrat in sem potrdil udeležbo. S seboj sem želel potegniti še koga iz našega društva, ampak sem imel občutek, da so vsi brali Šinijev članek v Jamarju in so našli boljša, predvsem pa čistejša opravila za čez vikend. Pride sobota, (pre)zgodnja ura, nabašem robo v avto in že drvim proti NM. Do mostu, desno, takoj čez most zopet desno in prvi Petrol na levi strani. Hja, ko bi imel tako natančen opis Čaganke, verjetno danes ne bi pisal tega članka. Tam se nas nabere kopica; Ema, Bor, Matjaž, Matija, Dejan, Anže in Klemen. Čakamo še Šinija in kasneje se nam pridruži še Jure. Po jutranji kavici se že peljemo proti Črnomlju. Baje je bila nekje na poti tabla OBVOZ, ampak mislim da je bil to samo izgovor, da so nam, ne-vinorodnim prebivalcem Slovenije, kazali, da tam pa ima vsak vinograd svojega lastnika z zidanico. Potem nas je čakalo naslednje presenečenje; regionalna cesta Črnomelj–Kočevje. Saj jim ne bi verjel, če ne bi na lastne oči videl prometnih znakov, kateri so opozarjali gozdarje, ki se s traktorjem pripeljejo iz gozdne–stranske–regionalne ceste na gozdno–glavno–regionalno cesto. Ampak baje jo plužijo in priznam, da je bila kar lepo zvožena. Zavijemo ostro levo in se začne gozdarjenje. Dobro, da je Šini imel v avtu dva poskočna, ki sta skoz ven in noter skakala ter odmikala veje, kaj veje – drevesa, padla zaradi snega! Pridemo do cilja našega oktanskega potovanja in že skačemo v lepe, čiste, zelo malo, če ne skoraj nič umazane kombinezone. Sem že omenil, da smo se oblekli v čiste kombinezone? No, v glavnem, bili so čisti. Skupinski posvet s temo kdo–kaj–kje–kako–čemu in že capljamo proti vhodu.\n\n![Vztrajno smo se prebijali čez vse zapreke na poti do jame.](https://jknm-novice.s3.eu-central-003.backblazeb2.com/amp-pa-dolenjske-jame-25-10-2011/pa220010.jpg)\n\n![Zbrani pred naskokom.](https://jknm-novice.s3.eu-central-003.backblazeb2.com/amp-pa-dolenjske-jame-25-10-2011/pa220021.jpg)\n\nŠini, ne bodi ga len, se je pripeljal skoraj do vhoda. Saj nič ne rečem, se je ponudil, da če kdo želi lahko vrže prasico na njegov prtljažnik in bo zapeljal tja. Človek se obrne okoli, da bi zavihtel nepotrebno breme na njegovo Lado, a on že pelje po kolovozu. Pred vhodom tabla z imenom Čaganka in globina -260 m. A sem takoj opazil, da imajo iste jamarske fore, kot mi na Gorenjskem; »Ja, ja, saj piše, ampak to ni prava globina. Smo že globlje, najmanj 10, če ne kar 50 m, ampak še nismo popravili ... «. So what, bi rekel Pahor, ampak čez 10 ur se mi je vsak meter dobesedno poznal.\n\n![Marko pred vhodom v najglobljo jamo v jugovzhodni Sloveniji. Upam, da bo potrebno napis z globino jame čim prej popraviti.](https://jknm-novice.s3.eu-central-003.backblazeb2.com/amp-pa-dolenjske-jame-25-10-2011/pa220031.jpg)\n\nNajprej Anže skoči noter, no, saj je bil vpet v zavoro, ampak tako se reče. Nato mu sledim jaz, Damijan ..., naprej pa ne vem več. Ampak so se nekje vmes nekaj menjali, ker me je tam proti -200 m že Klemen nekaj zmerjal, kaj tako počasi manevriram in se smejal obenem. To je bila točka preloma, ko sem iz kletvic v mislih preklopil na mrmrajoče kletvice. Saj do takrat sem si mislil: madonca, je pa res blatna jama. V redu, priznam, da sem pri spuščanju po vrvi desno roko imel lepo stegnjeno, v njej vrv iz zavore in vse skupaj nekje pod boki in malo uravnaval hitrost spuščanja z dvigovanjem roke. Aja, nekaj sem želel priznati ... No, priznam, da sem imel levo roko takoj za tornim karabinom na vrvi. Kajti brez tega dodatnega zaviranja je moja »obrabljena simplca« letela ko sam Satan proti peklu oz. od sidrišča do sidrišča. Z Anžetom prideva na -200, kjer se počasi vsi naberemo. Šini ven potegne termovko s kavo, za katero se mu je takoj na obrazu videlo, da mu je žal. Ker jo je verjetno želel imeti zase za cel dan. A ni minilo 10 min., ko je bila termovka prazna. Dobro da ne pijem kave, če ne bi še mene grdo gledal. Termovko v jami sem že videl. Toda GSM-a pa še ne! No, sem ga videl – ko peljemo kdaj kake »turiste« v vodoravno jamo. Ampak me je takoj potolažil, ker ni klical z njim, ampak si je samo nastavil glasbo. Za začetek ene trubače, da smo tudi mi začeli malo poskakovati in iskati delo. Ena skupina gre v ... uf, sedaj sem pa zbegan ... vem, da sta dva rova; južni in severni, ampak kaj je v kakšnem, se pa ne spomnim. V glavnem, eni gredo plezat v kamin nad bivakom in urejati bivak, drugi pa proti Play again. Z nami, ki smo šli proti Play again, je šla tudi Ema, da je ne bi zeblo. Ampak se je kaj kmalu odločila za povratek in nas je zapustila, ter se odpravila proti skupini, ki je bila bolj na suhem.\n\n![Anže in Bor širita ožino v breznu Play again.](https://jknm-novice.s3.eu-central-003.backblazeb2.com/amp-pa-dolenjske-jame-25-10-2011/pa220058.jpg)\n\n![Matjaž in Ema v Akustični dvorani.](https://jknm-novice.s3.eu-central-003.backblazeb2.com/amp-pa-dolenjske-jame-25-10-2011/pa220046.jpg)\n\nPri nas je bilo poleg blata celo nekaj neblatnih sten, ampak verjetno zaradi tega, KER JIH PERE VODA! Ampak na srečo sta bila meandra, v katerem se je delalo, na dokaj suhem delu tega, upam da za enkrat zadnjega brezna. Bor in Anže s hiltijem v blatnem meandru. Šini, macola, špica, »jusuf« (pajser) in jaz pa v vlažnem. In tako smo si orodje menjali nadaljnje 2 – 3 ure, dokler ni zmanjkalo baterije. Vmes, v delčku tišine, sem iz Šinijevega GSM slišal komad, ki se mi je potem pel še celo pot do doma ... Stane Mancini – [Non Kapito](http://www.youtube.com/watch?v=pINpmg3ff0o). Po prazni bateriji pogledamo, kako in kaj naslednjič, vidimo, da sta še vedno oba dela perspektivna in z mislijo, da se naslednjič nadaljuje v obeh delih. Ampak brez mene! No, takrat še nisem imel tega v mislih. Počasi se odpravimo nazaj proti drugi skupini. V tisti luži, ki je bila pod slapom, nekako operem malo žemar in pantin, ter se skobacam na vrv. Pred mano sta Šini in Bor, Anže pa zopet zadnji. Najprej sem mislil, da je prijazen, ampak kasneje sem pa videl, da je imel dober izgovor za počivat in me dražit z »A je že frej?« A se je kmalu navadil kratkega in jedrnatega odgovora »Ne!« Na križišču vidimo, da Dejan, Matija in Jure že počasi plezajo ven, kmalu za njima še Šini in Ema. Midva z Anžetom v miru pojeva, spijeva nekaj in greva še pogledat', kako je bila druga skupina uspešna. Bivak je bil super splaniran in celo pri kaminu so bili uspešni ter ga pripravili za naslednje podvige. Zadnji ostanemo še Bor, Matjaž, Klemen, Anže in jaz ter se tudi v takem vrstnem redu odpravimo ven.\n\n![Izmučeni obrazi po težaškem delu.](https://jknm-novice.s3.eu-central-003.backblazeb2.com/amp-pa-dolenjske-jame-25-10-2011/pa220083.jpg)\n\nNo, sedaj sem pa prišel do nič več prelomne točke, ampak kar zlomne točke, ko nisem več vseh kletvic bivše Juge mogel zadrževati v sebi, ampak sem jih z največjim veseljem delil med so-jamarje. Saj bi napisal med so-trpine, ampak Anže in Klemen sta plezala po blatnih vrveh kot dva polha, tako da v njiju nisem videl so-trpina! Kako deluje žemarjenje, vsi vemo. No, tako sta plezala onadva. Kako sem pa jaz plezal? Žemar sem držal z obema rokama in ga porinil po vrvi navzgor. Posledično seveda dvignil levo nogo, katera je bila v nožni zanki. S palcem desne roke sem nato, preden sem obremenil žemar, porinil gor čeljust le tega, da so se zobčki žemarja zagrizli v vrv. Nato sem dvignil še desno nogo in z levo roko skozi pantin potegnil vrv, nato pa še čeljust pantina potisnil navzgor, da je tudi ta zagrabil. Nato sem pa celo že vstal. Toda tik preden sem se lahko usedel in obvisel v krolu, sem le tega z nekakšnim »ritmo-loco« gibom v levo zataknil za vrv. In tako 482-krat! Vmes si pa lahko predstavljate, kolikokrat sem pozabil zatakniti žemar, ki je zdrsel dol. Kolikokrat sem pozabil zatakniti pantin, da sem brcnil v prazno in kolikokrat sem se usedel s krolom v prazno. A sem bil upravičen do kletvic? Sem! Hvala. A veste, kako zgleda, ko vsake toliko iznad žemarja odstranite kepo blata? Če ne, vas vabim v imenu domačinov, da si pridete ogledati Čaganko. Aja, pa še skozi so imeli tiste fore: »Ej, danes pa ni tako blatna kot navadno!«\n\nUra 21:00, ko po 11-ih urah pridemo na plano, kjer nas pričakata dež in sneg. Pa ogenj, pa kavica, pa nasmejani in že preoblečeni kolegi. Še dobro, da je bil še kdo umazan tam pri ognju, če ne bi se pa res slabo počutil. Vsem NM kolegom sem obljubil, da jih bom sanjal. Ampak da to ne bodo ravno lepe sanje za njih. Naj jim zaupam, da mi lahko še vedno pogledajo v oči, ker sem sedaj že spočit in jih še nisem sanjal. Nekje na polovici sem jih prosil, da me do poletja ne vabijo več v Čaganko. Zunaj sem jih še bolj milo prosil, da me ne vabijo vsaj 2 leti. Pri kombiju se preoblečemo, umijemo kolikor se je dalo in že drvimo proti hrani. In seveda WC-ju. Vsaka jamarska akcija se konča v gostilni. Najprej v WC se umit, potem pa za mizo.\n\n![Ogenj je prišel še kako prav, saj sta nas po izhodu iz jame pričakala dež in sneg.](https://jknm-novice.s3.eu-central-003.backblazeb2.com/amp-pa-dolenjske-jame-25-10-2011/pa220182.jpg)\n\n![Po težaškem delu v jami vedno paše … mleko?](https://jknm-novice.s3.eu-central-003.backblazeb2.com/amp-pa-dolenjske-jame-25-10-2011/pa220221.jpg)\n\nMogoče si mislite, da sem iz telefona zbrisal že vse telefonske novomeščanov in vse njihove e-mail naslove. Ja, sem mislim v tej smeri. Ampak samo do trenutka, ko sem bil nekaj metrov pod zadnjim sidriščem. OK, mogoče tudi še na zadnjem sidrišču. Toda ti fantje (in seveda dekleta, ampak mi nobene niso upali predstaviti) so CARJI. Če bi pri nas našli kako tako blatno jamo, bi verjetno v zapisniku pisalo, da je na -30 m ledeni čep ali pa neprehodni podor, pa bi stvar zaključili in iskali čiste jame. Ampak, ne, novomeščani pa ne. Oni gredo in najdejo cca 300 m globoko jamo v blatu. Fajn druščina. Seveda, saj so jamarji. Sproščeni, delavni, predvsem pa zajebantje.\n\nZahvalil bi se Šiniju za vabilo in vsem ostalim novomeščanom in domžalčanom za sicer blatno, ampak noro in dobro akcijo. Hvala. Prišel sem pa do nekaj ugotovitev:\n\n- undefined\n- undefined\n- undefined\n- undefined\n\nNa akciji smo sodelovali: Matjaž Božič, Bor Vidic in Ema\nZabric (vsi DZRJ Simon Robič, Domžale), Anže\nTomšič, Jure Novak, Mitja Gašperšič, Dejan Šenet, Damijan Šinigoj in Klemen\nMihalič (vsi JK Novo mesto) ter Marko Zakrajšek (DZRP Škofja Loka).&nbsp;Fotografije: Damijan Šinigoj."
  },
  {
    "id": 116,
    "markdown": "# Novice s Kočevskega Roga\n\nLepo nedeljsko dopoldan sem izkoristil za potepanje po Kočevskem Rogu.\nOdpravil sem se na severno pobočje Roga,\nki se strmo dviga nad Sotesko in reko Krko. Pravzaprav sem na Dednem vrhu iskal\ndve »izgubljeni« jami, registrirani pred drugo vojno, a brez uspeha. Potem sem\nsi ogledal spodmol, pri katerem sem bil že nekaj let nazaj, a se v notranjost\nnisem plazil. Kot potencialni medvedov brlog me je sedaj zanimalo predvsem, če\nje domačin doma, a ker ga ni bilo, sem malo razširil zasut prehod v notranjost\nter se splazil v lepo zasigano dvoranico. V stropu dvorane je 5 m visok in\npreplezan kamin, na vrhu je bogato zasigana polica ter preozko nadaljevanje\nproti površju. Poligona je bilo več kot dovolj za registracijo.\n\n![Pogled na spodmol od daleč.](https://jknm-novice.s3.eu-central-003.backblazeb2.com/novice-s-kocevskega-roga-17-01-2011/slika_1.jpg)\n\n![Vhod v spodmol.](https://jknm-novice.s3.eu-central-003.backblazeb2.com/novice-s-kocevskega-roga-17-01-2011/slika_2.jpg)\n\n![Desno je prehod v nadaljevanje. Fotografije spodmola so iz leta 2006.](https://jknm-novice.s3.eu-central-003.backblazeb2.com/novice-s-kocevskega-roga-17-01-2011/slika_3.jpg)\n\nPri ogledu terena na sosednjem Srnskem vrhu, s katerega se globoko v dolini\nin v času brez vegetacije vidi lesketanje Krke, sem na rahlo dvigajočem pobočju\nin v preglednem bukovem gozdu že od daleč opazil širok vhod v brezno, a ko sem\nprišel bližje, sem ugotovil, da je brezno zasuto. Še večje presenečenje so bili\nostanki treh sveč na podornih skalah za robom brezna. Ali gre morebiti za do\nsedaj neznano grobišče v breznu? Lokacija je precej stran od že znanih grobišč\nna Rogu, torej na nasprotni strani gore, kjer taki pojavi do sedaj niso bili\nznani. A očitno je lokacija vsaj nekomu znana.\n\n![Zasuto brezno leži v preglednem Bukovem gozdu.](https://jknm-novice.s3.eu-central-003.backblazeb2.com/novice-s-kocevskega-roga-17-01-2011/slika_4.jpg)\n\n![Sveče na dnu.](https://jknm-novice.s3.eu-central-003.backblazeb2.com/novice-s-kocevskega-roga-17-01-2011/slika_5.jpg)"
  },
  {
    "id": 503,
    "markdown": "# Udor v Čužnji vasi\n\nPred nekaj dnevi sem dobil prošnjo, da pregledam udor, ki se je odprl sredi julija 2018 v Čužnji vasi. Do nje lahko pridemo iz Trebelnega ali Šmarjete. Do vasi nas vodijo kažipoti. Nekako sredi vasi in v predelu Jerenga je ob cesti hiša s številko 40, ob njej pa pomožna stavba-garaža. Udor se je odprl na spodnji strani garaže ter ob njenem zahodnem robu in dober meter od stavbe.\n\n![Udrlo se je dober meter od stavbe.](https://jknm-novice.s3.eu-central-003.backblazeb2.com/udor-v-cuznji-vasi-27-08-2018/slika_1.jpg)\n\nObmočje v okolici je po večini pod vinogradi in košenicami. Severno od ceste je tudi obsežen listnati gozd. Vrtač ni, tudi skal na površju ni. Tu je gričevje, kjer je v zaključeno celoto povezan sklop gričev in vmesnih globeli. V okolici so tudi laporji, a je v breznu le apnenec. Čeprav so v bližini registrirane tri jame, štejemo območje v osameli kras. Na povabilo lastnice sem si ogledal brezno, predvsem z namenom, da ugotovim, ali gre brezno pod stavbo ter ali je možno da bi to vplivalo na njeno stabilnost. Ker so stene v notranjosti ozkega brezna iz stabilne kamenine, možnost za nadaljevanje udora v notranjosti ni. Seveda je možno, da bi se vhod, ki je v zemlji, širil naprej - celo do stavbe. Vhod je sicer okrogla odprtina s premerom 1 m.\n\n![Vhodna odprtina je široka en meter.](https://jknm-novice.s3.eu-central-003.backblazeb2.com/udor-v-cuznji-vasi-27-08-2018/slika_2.jpg)\n\nPod robom se brezno nekoliko razširi - tu visijo korenine, ki zadržujejo, da bi se rob za zdaj naprej udiral. V globini se brezno oži. Stene so iz zemlje vse do globine 3,2 m, od tu naprej je kamenina. Na omenjeni globini je ožina, v kateri štrlita dve skali, ki še dodatno otežujeta  spust.\n\n![V globini 3 m se pojavi kamnina. V ožini štrlita dve skali, ki dodatno onemogočata prehod.](https://jknm-novice.s3.eu-central-003.backblazeb2.com/udor-v-cuznji-vasi-27-08-2018/slika_3.jpg)\n\nV brezno sem se spustil 21. avgusta, a le do ožine v globini 3 m. Naslednji dan sem se vrnil z macolo, špico in štango ter uspel razbiti obe skalnati špici, ki sta štrleli v ožini. Po razbitju skal sem se nameraval spustil v nadaljevanje … A je vseeno ostala ožina z dimenzijami 35 x 30 cm.\n\n![Po razbitju štrlečih skal je ostala do 35 cm široka odprtina.](https://jknm-novice.s3.eu-central-003.backblazeb2.com/udor-v-cuznji-vasi-27-08-2018/slika_4.jpg)\n\nPo dogovoru z domačinoma sem se spustil skozi ožino. Dol je šlo, sem lahko zdrsnil skozi ožino, navzgor pa brez pomoči domačinov najbrž ne bi šlo zlahka. Sta me zato potegnila teh pol metra. Brez njihove obljubljene pomoči se skozi ožino seveda ne bi spuščal v notranjost. Takoj za ožino je nekakšen skalnati nož, ki deli že itak ozko brezno na dva dela, a je možen spust naprej. Stene so v nadaljevanju erozijsko razžrte, iz sten štrlijo erozijski noži, delno prevlečeni z ilovico. Proti dnu se brezno nekoliko razširi. Stopimo na poševno polico, nasuto z udornim materialom. S police se spustimo še dober meter nižje do ožine, ki je zasuta z materialom, ki se je vsul ob odprtju udora. Tu so korenine ter precej zemlje, ki je padla z vrha. Med koreninami vidimo ob steni, da se brezno nadaljuje. Z laserjem sem uspel med koreninami izmeriti 3 m globine. Vidi se, da se prostor nekoliko razširi v manjši spodmol (?). Odstranitev nasutega materiala bi bilo zaradi ožine težavno.\n\n![Načrt vdora.](https://jknm-novice.s3.eu-central-003.backblazeb2.com/udor-v-cuznji-vasi-27-08-2018/nacrt.jpg)\n\nNekaj dni kasneje sem prišel do udora z Mihom, ki se je v brezno spustil do dna. Pregledal je možnost nadaljevanja brezna ter z dna pobral en pozabljeni kos opreme. Seveda je ožino premagal z lahkoto in brez pomoči.\n\n![Miha se spušča v brezno.](https://jknm-novice.s3.eu-central-003.backblazeb2.com/udor-v-cuznji-vasi-27-08-2018/slika_5.jpg)\n\n![Navzdol je šlo skozi ožino lahko …](https://jknm-novice.s3.eu-central-003.backblazeb2.com/udor-v-cuznji-vasi-27-08-2018/slika_6.jpg)\n\n![…pa tudi navzgor ni bilo nobenega problema.](https://jknm-novice.s3.eu-central-003.backblazeb2.com/udor-v-cuznji-vasi-27-08-2018/slika_7.jpg)\n\n![Tokrat sva bila z Angelco le zunanja opazovalca in fotografa.](https://jknm-novice.s3.eu-central-003.backblazeb2.com/udor-v-cuznji-vasi-27-08-2018/slika_8.jpg)\n\nKljub dežju je bila akcija uspešna, zaključek je pa bil v gostišču Prinovec v Šmarjeških Toplicah. Sodelovali smo Mihael Rukše, ki je uspešno in z lahkoto premagal ožino, Angelca Pajk, ter Borivoj Ladišić, ki je obenem avtor slik, večji del z Mihovim fotoaparatom."
  },
  {
    "id": 13,
    "markdown": "# Prerigeljsko brezno na Kočevski Mali gori\n\nBlizu ostankov kočevarske vasi Prerigelj na Kočevski Mali gori sva s Srečkom marca 2008 raziskala brezno, ki sva ga imenovala Prerigeljsko brezno. Vhodno brezno je globoko 23 m. Po strmem skalnatem podoru sva se na eni strani spustila v čudovito zasigano Podorno dvorano, kjer je bila najnižja točka brezna v globini 32 m. Na drugi strani&nbsp;sva preko podora prišla v manjšo, a prav tako lepo zasigano Malo dvorano. Na dnu dvorane je bil vhod v brezno, ki ga je zapirala večja podorna skala, tako da je takrat brezno ostalo neraziskano. <br><br>V nedeljo, 22.06.2008 sva ponovno obiskala Prerigeljsko brezno ter uspešno razbila skalo. Spustila sva se v 8 m globoko enostavno brezno, ki žal nima nadaljevanja. Nekoliko razočarana sva se potem odločila splezati še v prostran kamin v Mali dvorani. Dobra volja se je kmalu povrnila, kajti v višini 5 m se&nbsp; je v bočni steni kamina odprla dvoranica s prelepim sigovim slapom, visokim približno 7 m. Dvorana se je nadaljevala z razgibanim in zasiganim rovom. Po nekaj manjših in prosto preplezljivih stopenj sva odkrila Kapniško dvorano, kjer sva lahko občudovala vse lepote kraškega podzemlja. Ko sva mislila da je pravljice konec, sva v kotu dvorane opazila ozek prehod v večji prostor. Zaradi kapniškega gozda onstran ožine, nisva videla kako je naprej. Malo sva razširila prehod in se splazila v Biserno dvorano s čudovito bleščečo belo sigo, z vitkimi kapniki in stebri, s sigovo kopo s premerom več metrov ... Žal se je 10 m dolga dvorana končala brez vidnega nadaljevanja. To je obenem najnižja točka v breznu (globina 36 m). Izmerila sva 60 m novih rovov, skupna dolžina objekta pa je sedaj 130 m.<br><br>Polna vtisov sva se spustila še v sosednjo brezno. Ugotovila sva, da gre le za 15 m globoko brezno, nastalo ob razpoki. Na koncu ozke in s podornimi bloki zasute špranje sva opazila za pest veliko luknjo med bloki. Kamen pade približno 30 m globoko....<br><br>Na akciji sva raziskovala in občudovala Srečko Vidic in Borivoj Ladišić.\n\n![Borivoj v zasigani Podorni dvorani.](https://jknm-novice.s3.eu-central-003.backblazeb2.com/prerigeljsko-brezno-na-kocevski-mali-gori-30-06-2008/slika_1.jpg)\n\n![Pod sigovim slapom.](https://jknm-novice.s3.eu-central-003.backblazeb2.com/prerigeljsko-brezno-na-kocevski-mali-gori-30-06-2008/slika_2.jpg)\n\n![Motiv iz Kapniške dvorane.](https://jknm-novice.s3.eu-central-003.backblazeb2.com/prerigeljsko-brezno-na-kocevski-mali-gori-30-06-2008/slika_4.jpg)\n\n![Jurček na steni Kapniške dvorane.](https://jknm-novice.s3.eu-central-003.backblazeb2.com/prerigeljsko-brezno-na-kocevski-mali-gori-30-06-2008/slika_5.jpg)\n\n![Kapniški gozd v Biserni dvorani.](https://jknm-novice.s3.eu-central-003.backblazeb2.com/prerigeljsko-brezno-na-kocevski-mali-gori-30-06-2008/slika_6.jpg)\n\n![Srečku je zmanjkalo rok, da bi objel sigovo kopo v Biserni dvorani.](https://jknm-novice.s3.eu-central-003.backblazeb2.com/prerigeljsko-brezno-na-kocevski-mali-gori-30-06-2008/slika_7.jpg)"
  },
  {
    "id": 7,
    "markdown": "# Brezna pod Židovcem v Beli krajini\n\nNa območju hriba Židovec, ki je najvišji vrh Poljanske gore, smo do sedaj raziskali več brezen. Tudi 11.5.2008 smo se odpravili do Židovca ter raziskali 3 brezna, ki se odpirajo pod vrhom.\n\nBrezno 1 ima 8 x 5 metrov velik vhod. Spustimo se na dno (globina 12 m), na dnu katerega ležijo podorni bloki, ki jih prekriva listje in prst. Po zelo strmem podoru se spustimo do globine 19,5 metrov, kjer se brezno razširi v dvorano ter tudi konča.\n\n![Brezno 1: Simon (v ospredju) in Srečko pred vhodom.](https://jknm-novice.s3.eu-central-003.backblazeb2.com/brezna-pod-zidovcem-v-beli-krajini-19-05-2008/01_brezno1.jpg)\n\nBrezno 2 ima 3,5 metrov širok okrogel vhod, ki je nekaj metrov pod robom zametano z vejami in prstjo. Nekaj preperelega lesa smo lahko odstranili. Zazijala je odprtina ob steni, skozi katero smo se spustili v 24 metrov globoko brezno, ki je dejansko razširjena tektonska razpoka.\n\n![Brezno 2: vhod je zametan z lesom in prstjo. Ob steni smo očistili razpoko, dovolj široko za spust.](https://jknm-novice.s3.eu-central-003.backblazeb2.com/brezna-pod-zidovcem-v-beli-krajini-19-05-2008/02_brezno2.jpg)\n\nNajveč smo si obetali od Brezna 3, ki ima mogočen vhod. Ugotovili smo, da gre za vodnjakasto brezno, globoko 32 metrov. Na dnu je lepo zasigana razpoka, ki se spusti do globine 35 m. Kakih 12 metrov od dna zija v steni veliko okno. Srečku je uspelo prečiti do okna, za katerim se odpira 6 m široko in bogato zasigano vzporedno brezno, ki ima dno v enaki višini, kakor glavno brezno.\n\n![Brezno 3: Borivoj pod robom brezna.](https://jknm-novice.s3.eu-central-003.backblazeb2.com/brezna-pod-zidovcem-v-beli-krajini-19-05-2008/03_brezno3.jpg)\n\n![Brezno 3: Srečko pripravlja pritrdišče.](https://jknm-novice.s3.eu-central-003.backblazeb2.com/brezna-pod-zidovcem-v-beli-krajini-19-05-2008/04_brezno3.jpg)\n\nNa akciji smo si ogledali tudi lokacijo prazgodovinske naselbine, ki leži v večji kotanji na vrhu Židovca. Tu smo pregledali manjšo jamo-razpoko, ki se po nekaj metrih konča. Brezna z velikimi vhodi, ki ležijo v bližini prazgodovinske naselbine, bi bila lahko zanimiva tudi kot morebitna najdišča ostalin iz obdobja obstoja naselbine. Žal so dna raziskanih brezen prekrita z listjem, lesom, prstjo ter podornim skalovjem.\n\nNa akciji smo sodelovali Srečko Vidic, Simon Hočevar in Borivoj Ladišić."
  },
  {
    "id": 8,
    "markdown": "# Rešujmo življenja 2008\n\nČlani kluba smo zadnjo&nbsp;soboto sodelovali na vaji Civilne zaščite Občine Novo mesto Rešujmo življenja 2008. Glavni namen vaje je bil preveriti usposobljenost vodnikov reševalnih psov ter njihovih štirinožcev.\n\nJamarsko-reševalni del se je odvijal na cestnem mostu preko reke Krke nad Loko v Novem mestu. Naloga jamarskih reševalcev je bila prenos vodnikov in njihovih psov preko \"delno porušenega mostu\" na drugi breg Krke. Pripravili smo vrvno žičnico: prvo sidrišče je bilo na srednji razgledni ploščadi na sredini mostu, drugo (spodnje) sidrišče pa smo pripravili ob kamnitem stebru železniškega mostu. Pripravljeno žičnico smo najprej preizkusili jamarji (vrv smo dodatno napeli) in transport reševalcev s psi se je lahko pričel.\n\n![Zgornje pritrdišče na razgledni ploščadi na mostu.](https://jknm-novice.s3.eu-central-003.backblazeb2.com/resujmo-zivljenja-2008-26-05-2008/01_vaja_cz.jpg)\n\n![Žičnica je pripravljena za spust reševalcev.](https://jknm-novice.s3.eu-central-003.backblazeb2.com/resujmo-zivljenja-2008-26-05-2008/03_vaja_cz.jpg)\n\nVodniki so bili razdeljeni v 8 skupin - iz vsake se je po vrvni žičnici spustilo od dva do pet vodnikov s psom. Za bolj izkušene vodnike smo pripravli tudi plezalno vrv s prve ploščadi mostu, kjer so se lahko samostojno preizkusili v dviganju in spuščanju po vrvi. Slednjo možnost sta izkoristila do dva vodnika na skupino.\n\n![Vodnik s psom pred spustom.](https://jknm-novice.s3.eu-central-003.backblazeb2.com/resujmo-zivljenja-2008-26-05-2008/02_vaja_cz.jpg)\n\n![Duet na vrvi nad Krko.](https://jknm-novice.s3.eu-central-003.backblazeb2.com/resujmo-zivljenja-2008-26-05-2008/04_vaja_cz.jpg)\n\nCelodnevna reševalna vaja, ki je trajala od 8. - 17. ure, je po našem mnenju uspela, saj je bila opravljena na dokaj visokem nivoju. Na prizorišču smo imeli pripravljen še kotiček, na katerem smo razstavili jamarsko opremo in literaturo.\n\nVsi sodelujoči (Mihael Rukše, Uroš Mervič, Jernej Tramte, Borut Ponikvar, Franci Zupančič, Primož Paterneš in Andrej Gašperič) si za uspešno izvedbo zadane naloge zaslužijo pohvalo."
  },
  {
    "id": 10,
    "markdown": "# Raziskovalno–izobraževalni tabor na Kočevskem Rogu\n\nMed 30. majem in 1. junijem smo na območju Rdeče luže na Kočevskem rogu za člane kluba in ostale ljubitelje podzemlja organizirali raziskovalno-izobraževalni tabor.&nbsp;\n\n## Program\n\n<b>Petek, 30. maj</b><br>Prvi dan (popoldan) so potekale priprave na izvedbo dejavnosti, postavitev tabora, priprava opreme... V večernih urah sta Frenka in Irena (JK Krka) izvedla predavanje iz prve pomoči, katerega ni prekinilo niti hudo neurje s točo, ki se je razbesnelo nad Kočevskim rogom.\n\n<b>Sobota, 31. maj</b><br>Po zajtrku smo se udeleženci razdelili v dve skupini ter ob 9. uri pričeli pregledovati teren v okolici gozdarske koče. Dejavnost je trajala 4 ure, vmes smo se vsakih 30 minut medsebojno obveščali s pomočjo prenosnih radijskih postaj ter si izmenjavali informacije. Izkupiček dopoldanskega dela je bilo šest novih vhodov v podzemni svet, katerim lego smo določili s pomočjo GPS.\n\n![Jože Stopar na robu brezna. Foto Jože Tomšič.](https://jknm-novice.s3.eu-central-003.backblazeb2.com/raziskovalno-izobrazevalni-tabor-na-kocevskem-rogu-04-06-2008/01.jpg)\n\nV času priprave kosila smo preizkušali uporabnost GPS naprav.\n\n![Niko in Tone pri uporabi GPS. Foto Mihael Rukše.](https://jknm-novice.s3.eu-central-003.backblazeb2.com/raziskovalno-izobrazevalni-tabor-na-kocevskem-rogu-04-06-2008/02.jpg)\n\nV popoldanskem delu smo se razdelili na tri skupine, od katerih sta bile dve merilni in ena terenska. Namen merilnih skupin je bil pregled, merjenje in risanje objektov, ki smo jih našli med dopoldanskim pregledom terena. Terenska ekipa pa se je odpravila na pregled terena in lociranje novih vhodov. Tako smo v popoldanskem delu izmerili in izrisali pet, na novo pa locirali še sedem objektov. Dva izmed njih sta bila v poznih večernih urah že pregledana. Enega izmed njih smo našli, ko smo iskali drugo merilno ekipo. Njegova ocenjene globina je 40 metrov s poligonom okoli 150 metrov. Jama je kapniško izjemno okrašena ter ponuja možnosti nadaljevanja.\n\n![Jože in Uroš se veselita odkritja. Foto Jernej Tramte.](https://jknm-novice.s3.eu-central-003.backblazeb2.com/raziskovalno-izobrazevalni-tabor-na-kocevskem-rogu-04-06-2008/03.jpg)\n\n## Izjave dneva:\n\n- undefined\n- undefined\n- undefined\n\n<b>Nedelja, 1. junij</b><br>V nedeljo sta šli na teren dve merilni ekipi. Njun namen je bil pregledati, izmeriti in izrisati tri objekte: enega v neposredni bližini gozdarske koče, dva pa na območju Sovje stene. Po uspešnem povratku je seveda sledilo pospravljanje tabora in povratek domov.\n\n![Tom nad vhodom v Brezno nad Sovjo steno 1. Foto Marko Pršina.](https://jknm-novice.s3.eu-central-003.backblazeb2.com/raziskovalno-izobrazevalni-tabor-na-kocevskem-rogu-04-06-2008/04.jpg)\n\nZaključek udeležencev tabora je, da je bil to eden najuspešnejših taborov v zadnjih letih.\n\n## Udeleženci tabora:\n\n<b></b>Jernej Tramte, Jože Stopar, Uroš Mervič, Frenk Jenkole, Irena Vester, Mihael, Tanja, Nika in Maj Rukše, Primož Paterneš, Niko Godec, Toni in Franci Zupančič, Zdravko Bučar, Andrej Hudoklin, Davorin Dobaj, Mateja Luzar, Marko Pršina in Jože Tomšič.\n\nKot predsednik JK Novo mesto se zahvaljujem vsem, ki ste kakorkoli pomagali pri izvedbi tabora, vsem udeležencem, še posebno pa Ireni in Frenku za izvedeno izobraževanja iz prve pomoči."
  },
  {
    "id": 12,
    "markdown": "# Fotografiranje Gabrske jame\n\nKrajevna skupnost Gabrje je na naš klub naslovila prošnjo, če bi za praznik KS pripravili&nbsp;manjšo razstavo o Gabrski jami. Ker fotografskega gradiva iz jame ni ravno veliko, smo se zato v klubu odločili za&nbsp;fotografsko akcijo.\n\nV jamo smo se preteklo nedeljo dopoldan odpravili Alojz Medle (prvopristopnik 8.10.1978), Igor Nose, Davorin Dobaj, Mihael Rukše (vsi JKNM) in Darko Hribar (JK Krka).\n\n![Darko (v jašku), Alojz in Igor pred vstopom v jamo ob robu cestišča.](https://jknm-novice.s3.eu-central-003.backblazeb2.com/fotografiranje-gabrske-jame-24-06-2008/dsc08354.jpg)\n\nMed&nbsp;spustom se je Alojz spominjal&nbsp;raziskovanj in prijateljev jamarjev, ki so pred tremi desetletji skupaj odkrivali to razgibano jamo z mnogimi rovi. Povedal nam je, kako je prvič vstopil v podzemlje Gabrske jame, \"prišel do potoka in odkril rov velikih dimenzij\". Žal tudi na tej akciji prehoda v opisani del jame še nismo našli. Alojz se kljub 72 letom odlično izkazal, premagoval je težko prehodne dele in nam dokazal, da je bil v svojih mladih letih odličen jamar.\n\n![Alojz na dnu Štirne.](https://jknm-novice.s3.eu-central-003.backblazeb2.com/fotografiranje-gabrske-jame-24-06-2008/dsc8374.jpg)\n\nAlojz je po štirih urah z Davorinom odšel proti izhodu, preostali člani ekipe pa smo se po ožinah in blatu priplazili do dela jame, v katerem so 70 cm dolge cevčice, da smo naredili nekaj fotografskih posnetkov.\n\n![Igor v dvorani cevčic.](https://jknm-novice.s3.eu-central-003.backblazeb2.com/fotografiranje-gabrske-jame-24-06-2008/dsc8404.jpg)\n\nOb petih popoldan, ko smo prilezli iz jame, so nas zunaj pričakali peklenska vročina, Tanjina malica in Alojzov cviček. Na zdravje Alojzu, soustanovitelju kluba leta 1962,&nbsp;ostalim udeležencem in vsem jamarjem.\n\n![Igor, Miha in Darko po povratku iz Gabrske jame.](https://jknm-novice.s3.eu-central-003.backblazeb2.com/fotografiranje-gabrske-jame-24-06-2008/dsc08443.jpg)"
  },
  {
    "id": 15,
    "markdown": "# Spet smo najučinkovitejši\n\n### Drugo polletje 2007\n\nV drugi polovici katastrskega leta 2007 (6. julij 2007 - 10. januar 2008) je v Kataster jam Jamarske zveze Slovenije\n  prispelo 907 zapisnikov (172 A, 171 B, 81 C, 70 D, 239 E, 150 F in 24 G). Naš klub je oddal 169 zapisnikov (39 A, 6 B,\n  36 C, 1 D, 44 E, 41 F in 2 G). Od skupaj podeljenih 1460 točk jih je JK Novo mesto prejel 326.\n\nPo recenziji na Inštitutu za raziskovanje krasa ZRC SAZU so na Katastru jam JZS zapisnike vložili v zbirko Katastra\n  jam. Tako so registrirali 169 novih jam, od tega JKNM 37.\n\n### Celotno leto 2007\n\nV celotnem katastrskem letu 2007 (12. januar 2007 - 10. januar 2008) je v Kataster jam JZS prispelo 1328 zapisnikov\n  (231 A, 264 B, 153 C, 83 D, 316 E, 254 F in 27 G). Naš klub je oddal 357 zapisnikov (66 A, 35 B, 87 C, 1 D, 73 E, 92 F\n  in 3 G). Od skupaj podeljenih 2079 točk jih je JK Novo mesto prejelo 626. V Sloveniji smo tako registrirali 214 novih\n  jam, od tega JK Novo mesto 51. Razmerje je razvidno iz spodnjega grafa.\n\n![Delež raziskanih jam JKNM.](https://jknm-novice.s3.eu-central-003.backblazeb2.com/spet-smo-najucinkovitejsi-07-07-2008/graf.gif)\n\n### Novo registrirane jame v drugi polovici leta 2007\n\n<b>kat.št.; ime jame; (zapisnikar)</b><br>9137 Jama Grč vrh 1 (Tomšič Jože)<br>9138 Astina jama (Gašperič Andrej<br>9139\n  Jama v Boršteku (Mervič Uroš)<br>9140 Hrastovka (Rukše Mihael)<br>9141 Berinjevka (Ladišić Borivoj)<br>9142 Jama pod\n  Zagozdom (Ladišić Borivoj)<br>9143 Traktorsko brezno (Ladišić Borivoj)<br>9144 Smrekov krog (Ladišić Borivoj)<br>9145\n  Preža 1 (Ladišić Borivoj)<br>9146 Preža 2 (Ladišić Borivoj)<br>9147 Ozka štirna (Ladišić Borivoj)<br>9148 Zamaskirano\n  brezno (Ladišić Borivoj)<br>9149 Tošlovo brezno (Ladišić Borivoj)<br>9150 Brezno pri Furmanski koči (Ladišić\n  Borivoj)<br>9151 Brezno pri nasadu (Ladišić Borivoj)<br>9152 Brezno pod ritasto smreko (Ladišić Borivoj)<br>9153\n  Brezno pri malem nasadu (Ladišić Borivoj)<br>9154 Straški mejnik (Ladišić Borivoj)<br>9155 Jagrovo znamenje (Ladišić\n  Borivoj)<br>9156 Kostanjevka (Ladišić Borivoj)<br>9157 Grumovo brezno (Ladišić Borivoj)<br>9158 Brezno pri Malem\n  studencu 1 (Ladišić Borivoj)<br>9159 Brezno pri Malem studencu 2 (Ladišić Borivoj)<br>9160 Brezno pri Malem studencu 3\n  (Ladišić Borivoj)<br>9161 Brezno pri Kraljici Roga (Ladišić Borivoj)<br>9162 Snelerjev magazin (Ladišić Borivoj)<br>9163\n  Brezno prvoaprilskega medveda (Ladišić Borivoj)<br>9164 Brezno debelega štora (Ladišić Borivoj)<br>9165 Brezno črnih\n  mravelj (Ladišić Borivoj)<br>9166 Peščena ura (Ladišić Borivoj)<br>9167 Gladka štirna (Ladišić Borivoj)<br>9168\n  Spodnja Podcestnica (Ladišić Borivoj)<br>9169 Zgornja Podcestnica (Ladišić Borivoj)<br>9170 Stropnica (Ladišić\n  Borivoj)<br>9171 Nadstropnica (Ladišić Borivoj)<br>9172 Brezno Krokar (Ladišić Borivoj)<br>9173 Vrtača na Vrabčicah\n  (Ladišić Borivoj)<br>\n\nČestitke vsem, ki ste si prizadevali dopolniti zbirko podatkov o slovenskih jamah in tako omogočiti, da smo še vedno\n  trdno zasidrani na prvem mestu med slovenskimi klubi po številu oddanih zapisnikov.\n\nVir: Miha Čekada, vodja katastra jam JZS."
  },
  {
    "id": 672,
    "markdown": "# Podzemni svet v občini Žužemberk\n\nNa Dvoru v občini Žužemberk so po dolgih letih prizadevanj končno odprli sodobno opremljen interpretacijski center Natura 2000 – Auerspergova železarna Dvor. Slavnostno odprtje je potekalo 6. decembra 2024. Dobro delo našega kluba tudi na suhokranjskem območju je pritegnilo pozornost odgovornih na Zavodu za turizem, kulturo, šport in mladino Žužemberk. Tako smo prejeli povabilo Tjaše Primc in Iztoka Možeta, da dosežke naših raziskav predstavimo krajanom Dvora in drugim obiskovalcem. Z veseljem smo se lotili dela in pripravili obsežno predstavitev ključnih jamskih objektov v občini Žužemberk. Počastilo nas je tudi dejstvo, da je bila prav naša predstavitev prvi uradni dogodek po odprtju centra.\n\n![Vabilo na predstavitev.](https://jknm-novice.s3.eu-central-003.backblazeb2.com/podzemni-svet-v-obcini-zuzemberk-01-02-2025/1.jpg)\n\n![Uvodni diapozitiv.](https://jknm-novice.s3.eu-central-003.backblazeb2.com/podzemni-svet-v-obcini-zuzemberk-01-02-2025/2.JPG)\n\nNa začetku smo nekaj besed namenili jamarstvu, jamam, jamarskim društvom ter Jamarski zvezi Slovenije. Temu je sledila kratka geografska opredelitev Suhe krajine, ki jo neizpodbitno zaznamuje kraški ravnik ob najdaljši dolenjski reki Krki. Izpostavili smo tudi najdaljše in najgloblje jamske objekte na območju občine Žužemberk.\n\n![Številno občinstvo je povsem zasedlo predavalnico interpretacijskega centra.](https://jknm-novice.s3.eu-central-003.backblazeb2.com/podzemni-svet-v-obcini-zuzemberk-01-02-2025/3.JPG)\n\n![3D pogled na senčen relief Suhe krajine s kraškim ravnikom in strugo Krke v sredini.](https://jknm-novice.s3.eu-central-003.backblazeb2.com/podzemni-svet-v-obcini-zuzemberk-01-02-2025/4.JPG)\n\nV nadaljevanju smo predstavili Veliko Prepadno na Srobotniku ter uspešno čistilno akcijo v Jami pod Plešivico, kjer smo leta 2024 iz jame odstranili več vreč klavniških odpadkov, ki so bili posledica krivolova na tem območju.\n\nNa zahodnem delu Suhe krajine se nahaja niz široko zevajočih jam, ki jim domačini pravijo skedenj. V Beli krajini takšnim jamam pravijo zjot, v Zasavju ajdovska jama, drugje pa tudi  zijalka. Seveda nismo pozabili predstaviti tudi čudovitega Šolnovega brezna z velikim podzemnim jezerom.\n\n![Konteč skedenj pri Lazini k srečni ni onesnažen.](https://jknm-novice.s3.eu-central-003.backblazeb2.com/podzemni-svet-v-obcini-zuzemberk-01-02-2025/5.jpg)\n\nSledila je obravnava pereče problematike onesnaženja podzemnih jam, ki je značilna za vsa kraška območja v Sloveniji. Iz podatkov, ki jih je zbral dr. Jure Tičar, je razvidno, da je v občini Žužemberk kar 95 od skupno 252 jam onesnaženih (37,6 %), od tega jih je 24 močno onesnaženih. Da bi prikazali ogroženost podzemnega vodnega sveta, ki je habitat številnim jamskim živalim, smo predstavili tudi smeri pretakanja podzemnih voda. Te se v splošnem premikajo iz višje ležečih polj na zahodu proti nižje ležečemu podolju Krke na vzhodu. Kako poteka jamarsko čiščenje onesnaženih jam, pa smo prikazali v videoposnetku o čiščenju Male Vratnice avtorja Tomaža Grdina.\n\n![Onesnažene jame na območju Slovenije in v Suhi krajini. Grafični prikaz Jure Tičar.](https://jknm-novice.s3.eu-central-003.backblazeb2.com/podzemni-svet-v-obcini-zuzemberk-01-02-2025/6.JPG)\n\nDihalnik Šice, s preko 1000 metri izmerjenega poligona, je najdaljša jama v občini. Besedo je prevzel njen glavni raziskovalec Dare Hribar, ki je slikovito opisal ureditev dveh vhodov v podzemni svet Šice pri Dvoru ter ob fotografijah in načrtu predstavil potek tega močno razvejanega in občasno poplavljenega jamskega sistema.\n\n![V podzemnih rovih vodoravne jame Dihalnik Šice. Foto Marko Majhen.](https://jknm-novice.s3.eu-central-003.backblazeb2.com/podzemni-svet-v-obcini-zuzemberk-01-02-2025/7.jpg)\n\nZaključna predstavitev je bila namenjena raziskavam v novejšem breznu Velika Majhovka na pobočju Sv. Petra nad Dvorom. Odkritelj brezna Marko Majhen je ob načrtu in fotografijah predstavil potek raziskovanja tega čudovitega 129 m globokega brezna s presihajočim jezerom na njegovem dnu.\n\n![Markota (Pršina in Majhen) med predstavitvijo brezna Velika Majhovka.](https://jknm-novice.s3.eu-central-003.backblazeb2.com/podzemni-svet-v-obcini-zuzemberk-01-02-2025/8.JPG)\n\nNaš skupni vtis je bil, da je bilo več kot 100 obiskovalcev nad predstavitvijo zelo zadovoljnih, saj so se med klepetom in ob požirku tople pijače še dolgo zadržali pred centrom. Jamarji pa smo prijeten in poučen večer ob druženju različnih generacij še podaljšali v bližnji gostilni.\n\nMedijski odziv&nbsp;<a href=\"https://suhokranjske-novice.com/interpretacijski-center-na-dvoru-dozivel-jamarski-krst/\" target=\"_blank\">v Suhokranjskih novicah</a>."
  },
  {
    "id": 222,
    "markdown": "# Kotel\n\nDa ima Srečko nos za mala, srednja in velika odkritja, se je potrdilo tudi tokrat. Ob koncu stoletne suše je prejšnji teden zlezel v Kotel in našel, kar je iskal: odprta vrata do podzemskega toka Sušice.\n\nOsvetlitev ozadja zgodbe: Kotel je prvi izvir Sušice pod Dobindolom, pod njim je v hudourni strugi do Gorenjih Sušic niz bruhalnikov, ki oživijo ob povodnji - največji med njimi je Zelenec. V\n času razcveta topliške jamarije smo seveda pretaknili večino \nbruhalnikov. V podzemlje smo dalnjega leta 1988 \nprodrli le v Kotlu (Aleš in Marko Pršina, Andrej Hudoklin). Po preboju preko kamnitega podora v izviru smo \nodkrili 48 m dolg rov, ki se je končal s sifonskim oknom na dnu brezna.\n\n![Na akciji pred triindvajsetimi leti - Andrej vstopa v deželo Brbučev, Aleš je bil glavni skalolomec, Marko fotografira.](https://jknm-novice.s3.eu-central-003.backblazeb2.com/kotel-13-10-2011/kotel_vhod.jpg)\n\n![Načrt iz tistih časov.](https://jknm-novice.s3.eu-central-003.backblazeb2.com/kotel-13-10-2011/kotel_nacrt.jpg)\n\nIn tu se začne nova zgodba. Voda\n je toliko upadla, da se je njena gladina znižala za okoli 10 m in \nodprla dostop v vodoravno galerijo. V njej se ob prelomu odpira manjši \nlabirint kopnih in z vodo zalitih rovov, ki jih bo treba še raziskati. Če se za prvimi desetinami metri novih rovov skriva še kaj več, bodo pokazale nadaljnje raziskave, saj zadnji dež ni zaprl vseh vrat! Fotografij iz akcije nimamo, zato pa dogajanje na akciji prikazuje Srečkov video ...\n\nNadaljevanje zgodbe je opisano [tukaj](/novica?id=391).\n\n<video align=\"center\" src=\"https://www.youtube.com/embed/F-L6B7AliW8\" width=\"80%\" isUpload=\"true\" />"
  },
  {
    "id": 21,
    "markdown": "# Novi jami na Kunču\n\nV nedeljo, 24 avgusta&nbsp;smo si ogledali nekaj jam na območju Kočevskega roga (okolica Kunča), ki jih je našel Franci Zupančič med sekanjem drevja.\n\nV prvi jama sva opremila vhodno vertikalo, ki naju je pripeljala do globine 48 m. Brezno je vseskozi lepo zasigano od vrha do tal -&nbsp;predvsem prevladuje stenska siga, ne manjka pa tudi stalaktitov. Konča se s podornim kamenjem.\n\n![Vhodno brezno proti izhodu.](https://jknm-novice.s3.eu-central-003.backblazeb2.com/novi-jami-na-kuncu-26-08-2008/p1070411.jpg)\n\nRaztežaj više je polica oz. okno, ki vodi v vzporedno brezno (lepo zasigano), po katerem sva se spustila še dodatnih 20 m.&nbsp;Opazila sva tudi veliko hroščkov drobnovratnikov. Brezno se konča z majhno luknjo, iz katere je rahlo pihalo. Na polički malo nad dnom sva našla že precej zasigane kosti. Kako so prišle na to globino nama ni bilo jasno, saj padca v vhodno vertikalo ni možno preživeti. Po velikosti sodeč, bi lahko bile&nbsp;lisičje ...\n\n![Drobnovratnik.](https://jknm-novice.s3.eu-central-003.backblazeb2.com/novi-jami-na-kuncu-26-08-2008/p1070391a.jpg)\n\nNekaj metrov više je Frenk opazil špranjo, skozi katero pade kamen še vsaj 15 m. Špranja je&nbsp;premajhna za nadaljevanje, širjenje s kladivom ni bilo uspešno. Jamo sva fotodokumentirala in jo nazaj grede tudi izmerila (globina 64 m).\n\n![Andrej na najnižji točki brezna.](https://jknm-novice.s3.eu-central-003.backblazeb2.com/novi-jami-na-kuncu-26-08-2008/p1070395.jpg)\n\nMed povratkom sva ob poti našla še dve jami. Prva je bila preozka za ogled (ocenjena globina&nbsp;10 m). Pri naslednji pa sva odkopala vhod ter se spustila v temo. Za razliko od prve ni imela sige -&nbsp;povsod le spran in zlizan kamen z žlebiči (brez blata seveda ni šlo). Prišla sva do globine 23 m, kjer naju je zaustavil brezupen podor. Prepiha nisva zasledila. Jama sicer leži ob lokalnem&nbsp;prelomu, dolgem slabih 10 m in ima vsaj še dva manjša vhoda, ki se nekje na globini 8 m združijta z glavnim. Tudi to jamo sva izmerila in locirala.\n\nSledil je še ogled terena okoli Rdečega kamna, kjer je Frenk pokazal še tri jame (od teh naj bi bila ena že registrirana - bomo preverili)."
  },
  {
    "id": 22,
    "markdown": "# Na Smrečniku na Kočevskem Rogu\n\nV nedeljo, 31. avgusta 2008, smo se lotili raziskovanja jam v okolici Smrečnika na Kočevskem Rogu, ki smo jih locirali na eni izmed preteklih akcij. Zgodaj zjutraj smo se na delovišče odpravili Anton Tramte, Franci Vidmar in Uroš Mervič. Najprej smo izmerili in izrisali jamo Smrečnik 1, ki je poševni udor z dolžino 10 m in globino 8 m v smeri 290 stopinj. Našla sva špranjo in jo razširila tako, da sva prišla še 6 m nižje. Ta del je izredno nevaren zaradi podornega kamenja.\n\n![Smrečnik 1: pogled&nbsp;v jamo iz vrha.](https://jknm-novice.s3.eu-central-003.backblazeb2.com/na-smrecniku-na-kocevskem-rogu-01-09-2008/1.jpg)\n\nNaslednja je bila jama Smrečnik 2, ki je bila prvotno&nbsp;4,5 m globoka in 4,3 m dolga. Pri vračanju navzgor sem opazil špranjo, ki se mi je prvotno zdela nepomembna. Odstranil sem nekaj podornega kamenja in naletel na 3 m stopnjo, nato pa še slabih 6 m nizkega vodoravnega rova. Žal se je prehod v ta del po vrnitvi ponovno zarušil in ostalo je samo še 0,3 x 0,1 m velika špranja. Misel, da bi ta del ponovno odprla, sva opustila, saj sva rov že imerila.\n\n![Smrečnik 2: Kaj si našel?](https://jknm-novice.s3.eu-central-003.backblazeb2.com/na-smrecniku-na-kocevskem-rogu-01-09-2008/2.jpg)\n\nSmrečnik 3 je jama, ki se je odprla pri ruvanju kamenja za gozdno vlako. Na srečo je strojnik ni zametal, ampak ubral drugo pot. Brezno je močno zasigano, vendar siga že odpada. Globoko je&nbsp;9 in&nbsp;dolgo 11 m. Premore zelo veliko sigastih ježkov,&nbsp;na dnu je nekaj smrekovega vejevja.\n\n![Smrečnik 3: ježki vsepovsod.](https://jknm-novice.s3.eu-central-003.backblazeb2.com/na-smrecniku-na-kocevskem-rogu-01-09-2008/3.jpg)\n\nSmrečnik 4 se odpira pod skalo: začetni del je vodoraven, nato se prevesi v skoraj 20 m popolno korozijsko brezno s premerom okoli 2 m. Na dnu je čutiti močan prepih iz špranj, vendar nadaljevanja nisem opazil. Zaradi grozečega podornega kamenja, zagozdenega do globine 5m, sem jamo preopremil in se spustil do dna.\n\n![Smrečnik 4: vhod.](https://jknm-novice.s3.eu-central-003.backblazeb2.com/na-smrecniku-na-kocevskem-rogu-01-09-2008/4.jpg)\n\nNa koncu smo si ogledali še Smrečnik 5, ki je plitva udorna kotanja globine 7&nbsp;in dolžine 10 m, ki ima še polovico stropa. Je edina jama v tem delu Smrečnika, kjer smo opazili netopirja. Jama je bila za razliko od drugih zelo mokra in spolzka."
  },
  {
    "id": 25,
    "markdown": "# V spomin Stanku Klepcu\n\n![Stanislav Klepec (1941 –&nbsp; 2008)](https://jknm-novice.s3.eu-central-003.backblazeb2.com/v-spomin-stanku-klepcu-29-09-2008/stanko_klepec.jpg)\n\nV ponedeljek, 15. septembra 2008, smo izvedeli žalostno novico, da se je na\n  domačiji v Štekljevcu, v 67. letu starosti, smrtno ponesrečil Stanko Klepec,\n  legendarni belokranjski jamar.\n\nV zgodovino jamarstva se je zapisal kot prvopristopnik številnih belokranjskih\n  jam, kot odličen izdelovalec zapisnikov in načrtov. Bil je aktiven jamar od\n  ustanovitve jamarskega kluba v Črnomlju v letu 1965, njegov dolgoletni\n  predsednik in vodja klubskega katastra. Njegov prispevek k raziskavam\n  belokranjskih in dolenjskih jam je bil ogromen in vrednost opravljenega dela\n  neprecenljiva. Kot izkušen jamar je bil Stanko kos najhujšim preizkušnjam.\n  Odlično je obvladal tehniko premagovanja brezen, tako da je bil nepogrešljiv\n  pri raziskovanju globokih in zahtevnih jam na kraškem svetu Bele krajine,\n  Poljanske gore in vse tja do Kolpe. Bil je zelo sposoben jamar radožive\n  narave, vedno pripravljen voditi vrsto zahtevnih jamarskih akcij in priskočiti\n  na pomoč tam, kjer je bila najbolj potrebna. Jame, lepo okrašene podzemske\n  dvorane ali pa blatni podzemeljski rovi... vseeno, to je bil Stankov svet, ki\n  mu je bil zvest skoraj vse življenje, kajti več kot štirideset let svojega\n  življenja je posvetil jamam, jamarjem, jamarstvu. Vztrajnost, moč in\n  vzdržljivost so postale Stankove odlike, poleg večne, lahko bi rekli kar\n  prislovično dobre volje in neustavljivega smisla za humor.\n\nStanko se je trudil z vzgojo mladih članov v klubu. Tudi ko je delo\n  belokranjskih jamarjev za nekaj let zastalo, je v njem tlel pritajen plamen\n  upanja, da bo jamarstvo na belokranjskih kraških tleh doživelo ponoven\n  razcvet. Vedno je bil med pobudniki, mlajšim je vlival pogum. In uspelo mu je.\n  Belokranjski jamarji z močno ekipo ponovno raziskujejo po svoji lepi deželi,\n  Stanko pa je bil vedno navzoč kot raziskovalec in s svojim odnosom do narave,\n  zapisan njenim lepotam. Po poklicu elektromonter je bil tudi aktiven\n  dolgoletni član Kluba radio amaterjev Bele krajine, v zadnjem času pa tudi\n  član gasilskega društva v Štrekljevcu.\n\nOb vsem tem pa je našel čas tudi za popularizacijo naravoslovja, o čemer priča\n  vrsta poljudnih člankov. O svojem delu je poročal v časopisih ali objavljal\n  izsledke raziskav v znanstvenih periodikah. Predaval je po šolah o jamarstvu\n  in tudi o drugih lepotah domovine. A nikjer niso zabeleženi njegovi nasveti,\n  pomoč in spodbude mlajšim jamarjem, ki jim je bil mentor in prijatelj. Ti bodo\n  ostali v spominih. V spominu nam bodo ostali tudi njegova duhovitost in\n  šegavost, ki je ni mogel skriti do zadnjega. Leta naredijo svoje, zato se je\n  zadnja leta počasi poslovil od aktivnega jamarstva, vendar je do zadnjega\n  urejal kataster in risal načrte. Stanka so pokapali na pokopališču ob cerkvici\n  v Pustem Gradcu. Cerkev stoji v okljuku, ki ga oklepa Lahinja. Le nekaj deset\n  metrov stran stoji hiška ob Lahinji, kjer je Stanko odraščal. Prav pod\n  cerkvico ob reki sta tudi dve jami, ki jih je ravno Stane raziskal in meril.\n  Tako Stanko počiva v najlepšem kraju, ki bi ga lahko izbral.\n\nŽivljenje ubira čudne poti. Konča se, ko bi vendar lahko trajalo še leta.\n  Zaman se je pritoževati nad nepredvidljivo usodo. Danes je v posodo jamarskih\n  uspehov, brezskrbnega jamarjenja in raziskav kraškega podzemlja kanila kaplja\n  pelina. Globoka žalost se meša z jezo nad kruto usodo. Vendar, Stane, tvoj\n  odgovor poznamo. Še vedno bomo hodili v jame, iskali nova podzemska\n  prostranstva, nikoli več pa ne bo tako, kot je bilo. Ostal bo priokus grenkobe\n  in spomin na čase, ki si jih preživel skupaj z jamarji. Stankova življenjska\n  pot je končana, njegova dobra dela pa ostajajo. Spominjali se ga bomo kot\n  dobrega, delovnega, poštenega človeka in prijatelja."
  },
  {
    "id": 18,
    "markdown": "# Kanin 2008 - drugič letos\n\nMed 31.07 in 03.08.2008 smo se jamarji JK Novo mesto spet mudili na Kaninu, točneje na Kaninskih podih. Namen tokratne odprave je bil preveriti nekaj že lociranih objektov iz julijske odprave, ter pregled terena z iskanjem novih vhodov. Pregledali smo kar nekaj potencialnih vhodov (od tega smo jih pet izmerili in izrisali), ob tem pa smo locirali še štiri neraziskane vhode.\n\n<b>Brezno NM 86</b>: vhod (lociran na predhodni odpravi) v brezno je v steni pobočja in je zelo krušljiv. Izmerjena globina je 15 m, nadaljevanja nismo opazili, prav tako ni bilo čutiti prepiha.\n\n![Matic in Anže pred vhodom v NM 86. Foto Jože Tomšič.](https://jknm-novice.s3.eu-central-003.backblazeb2.com/kanin-2008-drugic-letos-11-08-2008/1.jpg)\n\n<b>Brezno NM 87</b>: vhod smo našli pri pregledu terena in je na ravni ploščadi. Vhodna globina znaša nekaj prek 13 m. V nadaljevanju se objekt (po predvidevanjih, kajti na tem delu je prisotna velika količina snega) razcepi na dva kraka - eden je bil neprehoden, drugi pa se je ob snegu nadaljeval do globine cca 30 m. Po našem mnenju je potrebno brezno na naslednji akciji ponovno obiskati.\n\n![Vhod v NM 87. Foto Gregor Tomšič.](https://jknm-novice.s3.eu-central-003.backblazeb2.com/kanin-2008-drugic-letos-11-08-2008/2.jpg)\n\n<b>Brezno NM 88</b>: prav tako smo ga našli med pregledom terena. Vhod leži na polici, njegova vhodna vertikala znaša 16 m in se nadaljuje z rahlo poševnim rovom. Na tej akciji nadaljevanja nismo našli.\n\n![Vhod v NM 88. Foto Anže Tomšič.](https://jknm-novice.s3.eu-central-003.backblazeb2.com/kanin-2008-drugic-letos-11-08-2008/3.jpg)\n\n<b>Brezno NM 89</b>: po mnenju raziskovalcev je brezno, ki ga bo potrebno na naslednji akciji vsekakor ponovno obiskati in pregledati. Brezno je našel Gregor, ki je začuti močan prepih. Nad vhodom v brezno je bilo kar nekaj manjših skal, ena od teh nam je padla 5 m globoko, se razbila in nam zabila nadaljevanje. Po dveh urah čiščenja (kamen, sneg) je bil prehod skozi ožino narejen. V nadaljevanju brezno poteka med steno in snegom in se po 13 m zoži v neprehodno nadaljevanje. Na dnu smo še vedno čutili močan prepih.\n\n![Anže in Gregor pri vhodu v NM 89. Foto Jože Tomšič.](https://jknm-novice.s3.eu-central-003.backblazeb2.com/kanin-2008-drugic-letos-11-08-2008/4.jpg)\n\n<b>Brezno NM 90</b>: vhod smo našli naključno med premikom na drugo lokacijo. Prvotno smo mislili, da je svižčev dom, vendar svizci nimajo vertikalnega vhoda. Kar pošteno smo se namučili, da smo vhod povečali do te mere, da se je Anže lahko spustil v neznano. Vhodu sledi večstopenjsko brezno, ki se je po 15 m globine zaključilo s kamenjem (za tokratno odpravo).\n\n![Anže na vhodu v NM 90. Foto Jože Tomšič.](https://jknm-novice.s3.eu-central-003.backblazeb2.com/kanin-2008-drugic-letos-11-08-2008/5.jpg)\n\nČlani tokratne odprave smo bili: Matic Jaklič ter Gregor, Anže, Vida&nbsp;in&nbsp;Jože Tomšič."
  },
  {
    "id": 343,
    "markdown": "# Slugova jama je očiščena\n\nV soboto, 29. marca 2014,&nbsp; je v Mirni Peči potekala tradicionalna vsakoletna čistilna akcija. Na njej so sodelovala vsa društva, ki delujejo na območju občine in posamezniki. Tudi jamarji smo se odzvali na akcijo in sicer smo očistili Slugovo jamo ter okolico jame. Občina je priskrbela zaščitne rokavice in vreče za smeti, mi pa smo priskrbeli delavne ročice.\n\n![Midva ga pa baševa.](https://jknm-novice.s3.eu-central-003.backblazeb2.com/slugova-jama-je-ociscena-31-03-2014/slika_1.jpg)\n\nKer jama ni zahtevna jih nismo potrebovali veliko.\n\n![Priprava pritrdišča.](https://jknm-novice.s3.eu-central-003.backblazeb2.com/slugova-jama-je-ociscena-31-03-2014/slika_2.jpg)\n\nNabrali smo za štiri velike vreče raznih smeti, uredili smo še dostopno potko do jame in še nekaj drugih malenkosti. Akcijo smo zaključili z zasluženo malico pri lovski koči.\n\nSodelovali: Jože in Gregor Tomšič ter Nejc, David in Andrej Gašperič.\n\n![Gasilska prvič.](https://jknm-novice.s3.eu-central-003.backblazeb2.com/slugova-jama-je-ociscena-31-03-2014/slika_3.jpg)\n\n![Gasilska drugič.](https://jknm-novice.s3.eu-central-003.backblazeb2.com/slugova-jama-je-ociscena-31-03-2014/slika_4.jpg)\n\nFoto Jože Tomšič."
  },
  {
    "id": 20,
    "markdown": "# Nova jama na Temeniškem podolju\n\nTudi na mirnopeškem koncu smo se po daljšem zatišju zganili. V nedeljo, 17.8.2008 smo odpirali polšno med Vrhovim in Grč vrhom. Pred časom nam jo je pokazal lovec, katerega psičko smo rešili iz takrat še neznane Astine jame.\n\nŠe v megli smo se odpravili na teren. Nekaj metrov stran je še Sumrakovo brezno, ki je bilo raziskano že pred časom. Vhod smo po nekaj urah razširili do prehodnih dimenzij. Za ožjim vhodom v obliki bonbona smo se spustili v korozijsko brezno v prelomu, ki je zasigano le v stranskih delih. Vhodni in glavni del brezna je globok okoli 20 m, kjer ga polica razdeli v dva kraka, ki se na dnu ponovno združita.\n\n![Andrej vstopa v brezno. Foto Mihael Rukše.](https://jknm-novice.s3.eu-central-003.backblazeb2.com/nova-jama-na-temeniskem-podolju-20-08-2008/dsc9333.jpg)\n\n![Vhod v jamo ima obliko bonbona. Foto: Andrej Gašperič.](https://jknm-novice.s3.eu-central-003.backblazeb2.com/nova-jama-na-temeniskem-podolju-20-08-2008/p1070326.jpg)\n\nDno je zabito s kamenjem in deloma zemljo. Čeprav dimenzijsko ni veliko (široko do 1,5 m in dolgo do 5 m) je bilo kljub gužvi precej sveže (objektiv fotoaparata se&nbsp;ni zamegljeval). Nismo pa mogli ugotoviti od kje ta svežina, saj iz nobene špranje ni bilo čutiti prepiha. Jamo smo po natančnem pregledu izmerili in prišli do naslednjih zaključkov: poligon 65 m, globina 26,7 m, horizontirana dolžina 13,6 m, poimenovali pa smo jo Sumrakovo brezno 2.\n\n![Tom in Andrej merita brezno. Foto Mihael Rukše.](https://jknm-novice.s3.eu-central-003.backblazeb2.com/nova-jama-na-temeniskem-podolju-20-08-2008/dsc9335.jpg)\n\n![Sigasto oprsje. Foto: Andrej Gašperič.](https://jknm-novice.s3.eu-central-003.backblazeb2.com/nova-jama-na-temeniskem-podolju-20-08-2008/p1070322.jpg)\n\nZadovoljni, čeprav smo pričakovali najmanj preboj do podzemnega toka Temenice, smo akcijo zaključili v zgodnjih popoldanskih urah. Na akciji smo se trudili Gregor Tomšič kot zunanji opazovalec ter težko mehanizirana ekipa Jože Tomšič, Mihael Rukše in Andrej Gašperič."
  },
  {
    "id": 24,
    "markdown": "# Čaganka [3]\n\nV soboto, 13. septembra 2008, smo bili spet v Čaganki. Namen akcije je bil&nbsp;izmeriti dele, ki smo jih odkrili na prejšnji akciji (in s tem povezati vse meritve) ter&nbsp;podrobneje raziskati nove in že doslej znane dele. Po vnosu v računalnik so naše terenske meritve dobile naslednje številke:\n\nglobina: <b>244 m</b><br>dolžina&nbsp;poligona: <b>927 m</b><br>horizontalna&nbsp;dolžina: <b>631 m</b>\n\nS podatkom o globini jame smo dobili potrditev, da je Čaganka najgloblje znano brezno na geografskem območju Dolenjske. A jama še zdaleč ni povsem raziskana. Ostali so še trije vprašaji na mestih, kjer je možno nadaljevanje s širjenjem ožin. Najbolj obetavno je v točki x, kjer se odpira preko 20 m dolga dvorana (dvorana upanja), katero smo zaradi neprehodnosti zaenkrat občudovali le od daleč. V tlorisnem pogledu se lepo vidi, da ta dvorana poteka točno v smeri, kjer nam voda nazadnje pomaha v slovo, kar je vsekakor vzpodbudno dejstvo. Tudi ježki oz. \"krfjole\" so tu najbolj izstopajoče.\n\nNa voljo so že prvi načrti (pdf):&nbsp;&nbsp;&nbsp;&nbsp; <a href=\"https://jknm.s3.eu-central-1.amazonaws.com/caganka-3-15-09-2008/1_caganka_profil.pdf\" target=\"_blank\">Profil</a>&nbsp;&nbsp;&nbsp;&nbsp; <a href=\"https://jknm.s3.eu-central-1.amazonaws.com/caganka-3-15-09-2008/2_caganka_izt_profil.pdf\" target=\"_blank\">Iztegnjeni profil</a>&nbsp;&nbsp;&nbsp;&nbsp; <a href=\"https://jknm.s3.eu-central-1.amazonaws.com/caganka-3-15-09-2008/3_caganka_tloris.pdf\" target=\"_blank\">Tloris</a>\n\nZ akcijami v Čaganki bomo nadaljevali (logično) po trgatvi. Na včerajšnji celodnevni akciji pa smo sodelovali: Srečko Vidic, Mihael Rukše, Matic Jaklič,&nbsp;Anže Tomšič in&nbsp;Jože Tomšič.\n\n<b>Srečko Vidic, Jože Tomšič</b>\n\n![V steni dvorane na globini okoli 200 m.](https://jknm-novice.s3.eu-central-003.backblazeb2.com/caganka-3-15-09-2008/1.jpg)\n\n![Pred povratkom iz brezna.](https://jknm-novice.s3.eu-central-003.backblazeb2.com/caganka-3-15-09-2008/2.jpg)\n\n## Dodatek 25.9.2008: Klepčevo nadaljevanje\n\nV nedeljo, 21. septembra 2008 smo ponovno obiskali Čaganko, da bi razširili ožino, za katero se je obetalo nadaljevanje. Delali smo v prelomu-meandru na globini 160 m, kjer se je začela odisejada po novih, sprva bolj blatnih, potem pa lepo zasiganih stopnjastih breznih.\n\nV jami smo ponovno presegli mejo 200 m, saj nas je na globini 222 m&nbsp;zaustavila ožina v meandru. Za njo se slisi pretakanje vode, ki pada v nizje dele jame.\n\nMočno zasigana novo odkrita stopnjasta brezna smo poimenovali po Stanku Klepcu, nedavno preminulem belokranjskem jamarju.\n\nSodelovali: Mihael Rukše, Jože Stopar, Frenk Zupančič in Andrej Gašperič.\n\n<b>Mihael Rukše</b>\n\n![Frenk Zupančič po prihodu iz jame. Foto Mihael Rukše.](https://jknm-novice.s3.eu-central-003.backblazeb2.com/caganka-3-15-09-2008/dsc0210.jpg)\n\n![Jože Stopar&nbsp;v prelomu na globini 160 m. Foto Mihael Rukše.](https://jknm-novice.s3.eu-central-003.backblazeb2.com/caganka-3-15-09-2008/dsc00177.jpg)\n\n![Andrej Gašperič med spustom v brezno. Foto Mihael Rukše.](https://jknm-novice.s3.eu-central-003.backblazeb2.com/caganka-3-15-09-2008/dsc00187.jpg)\n\n![Mihael Rukše med spustom v drugo brezno. Foto Andrej Gašperič.](https://jknm-novice.s3.eu-central-003.backblazeb2.com/caganka-3-15-09-2008/s11_spust_v_drugo_brezno.jpg)\n\n## Dodatek 7.10.2008: Širjenje ožine v Klepčevem nadaljevanju\n\nV nedeljo, 5.oktobra 2008, sva se z Miho ponovno spustila v Čaganko. Najin namen je bil razširiti ožino na dnu Klepčevega nadaljevanja na globini 220 m.\n\nV jami je na določenih mestih kar pralo, še posebej v \"zadnjih\" novih delih. Do ožine sva prišla že kar namočena, k sreči pa v zadnji stopnji le ni pršilo in sva vsaj širjenje izvajala brez vodnega hlajenja. Delo nama je še šlo dobro od rok, le na koncu sva imela nekaj težav. Nadaljevanje je obetavno, saj iz meandra kar lepo pihlja, v ozadju pa se sliši precejšne žuborenje vode (verjetno posledica zadnjega deževja).\n\nV glavnem zadovoljna in premočena, predvsem pa lepa kot Pipi in Melkijad, sva prišla iz jame pozno popoldne in ujela še zadnje sončne žarke v krošnjah dreves.\n\nSodelovala: Mihael Rukše in Andrej Gašperič.\n\n<b>Andrej Gašperič</b>\n\n![Kristali kalcita. Foto Mihael Rukše.](https://jknm-novice.s3.eu-central-003.backblazeb2.com/caganka-3-15-09-2008/slika_2.jpg)\n\n![Pred jamo po akciji. Foto Gašperič Andrej.](https://jknm-novice.s3.eu-central-003.backblazeb2.com/caganka-3-15-09-2008/slika_3.jpg)\n\n## Dodatek 28.10.2008: Delno razopremljanje in biološko opazovanje\n\nV nedeljo, 26. oktobra 2008, smo obiskali jamo, da zamenjamo nekaj vrvi in vponk. Ob povratku smo tudi razopremili prvih 130 m brezna, ker so bile vrvi že zelo umazane. Po njihovem pranju jih bomo ponovno namestili.<br><br>V drugem breznu sem pregledal okno, ki se odpira na sredini in prišel v Kapniško dvorano, ki je dokaj velika in lepo zasigana. Razveselilo me je odkritje dveh večjih odlagališč gvana v dvorani. V naših dosedanjih obiskih sem opazil, da se v jami zadržujeta vsaj dve vrsti netopirjev: veliki in mali podkovnjak (v dvorani sem naštel 8 malih podkovnjakov). V nižjih delih (globina&nbsp;130 m) sta Srečko in Robi opazila večje netopirje, ki so verjetno veliki podkovnjaki. Fotografiral sem tudi dve različni vrsti metuljev v jami, opazil vsaj dve vrsti pajkov, dve vrsti kobilic in&nbsp;drobnovratnika. Verjetno bi se z bolj natančnim opazovanjem našla še kakšna zanimiva vrsta, ki prebiva v tej nadvse zanimivi jami.\n\nV omenjeni dvorani sem našel brezno, ki ga žal nisem uspel pregledati.\n\n![Mali podkovnjak. Foto Mihael Rukše.](https://jknm-novice.s3.eu-central-003.backblazeb2.com/caganka-3-15-09-2008/mali_podkovnjak_jpg.jpg)\n\nSodelovali: Robert Ribič, Srečko Vidic in Mihael Rukše.\n\n<b>Mihael Rukše</b>"
  },
  {
    "id": 19,
    "markdown": "# Čaganka [2]\n\nPoljanska gora predstavlja&nbsp;\"belokranjski del\" Kočevskega roga, saj gre geološko in geografsko za enoten masiv s tipično dinarsko usmeritvijo. Na severu se prične s hribi okoli večkrat omenjenega Židovca (847) in se na jugu zaključi z Jelenjo glavo (389) nad Damljem ob Kolpi. Večji del hribovja sodi v občino Črnomelj.\n\nPo večmesečnih raziskavah na Poljanski gori&nbsp;smo končno našli brezno, ki nas je presenetilo v vseh pogledih.&nbsp; Vhod sprva ni obetal globokega nadaljevanja, toda po nekaj akcijah nam je postalo jasno, da imamo opravka z izjemno jamo, ki je presenetila tako z lepoto kot tudi z globino. Bolj kot sama globina so nas najbolj fascinirala jezera, ki se dobesedno bohotijo na vsakih 30 premaganih globinskih metrih.\n\n![Vhod v Čaganko.](https://jknm-novice.s3.eu-central-003.backblazeb2.com/caganka-2-14-08-2008/1.jpg)\n\n![Velika dvorana.](https://jknm-novice.s3.eu-central-003.backblazeb2.com/caganka-2-14-08-2008/2.jpg)\n\nV jami smo dosegli in presegli 100 m globine, a jami še zdaleč ni videti konca. Nadaljnje raziskave sledijo, dobre novice (tako upamo), tudi. Hiter pogled v kataster (ali na spletno stran JKNM - poglavje <b>Kje so jame?</b>)&nbsp;nam pove, da sta na območju Poljanske gore, ki je z jamami sicer zelo bogata, samo dve brezni globlji od 100 m (Kaščica 110 in Novoletno brezno 163 m).\n\n![Eno izmed jezer.](https://jknm-novice.s3.eu-central-003.backblazeb2.com/caganka-2-14-08-2008/3.jpg)\n\n![Skupinska.](https://jknm-novice.s3.eu-central-003.backblazeb2.com/caganka-2-14-08-2008/4.jpg)\n\nNa dosedanjih akcijah smo sodelovali: Borivoj Ladišić, Jernej Tramte, Robi Ribič in Srečko Vidic.\n\n<b>Srečko Vidic</b>\n\n## Dodatek 25.8.2008: Čaganka se nadaljuje\n\nPredzadnji avgustovski&nbsp;vikend smo nadaljevali tam, kjer smo na prejšnjih raziskavah obstali. V nadaljevanju je bilo noro, fantastično, komaj resnično ... Jama je dobesedno <b>živa </b>in leti, leti, leti ...\n\nPo naših ocenah smo se zelo približali globini 200 m, a je usoda zopet hotela, da smo obtičali na ogromni polici&nbsp;poleg jezera -&nbsp;brez štrika in praznino pred nami ... Vse kar se je videlo in slišalo je bilo šumenje hudourniškega potoka, ki je po nekakšnih kaskadah bučal in drsel v globino. Samo čepeli smo tam in sanjali o nedoseženem ...\n\nUpam, da bo imela pravljica še veliko nadaljevanj ...\n\nSodelujoči: Borut Ponikvar, Jernej Tramte ter Srečko Vidic.\n\n<b>Srečko Vidic</b>\n\n## Dodatek 1.9.2008: Preseženih 200 m\n\nDatum 31.8.2008 bo z velikimi črkami zapisan v zgodovini JK Novo mesto (vsaj za spodaj podpisane), kajti v Čaganki smo po naših ocenah dosegli globino 200 m!\n\nKakšne neslutene dimenzije se odpirajo v globini je kar težko opisati. Dvorane, ki presegajo 30 m širine in dolžine, da o višini sploh ne govorim. Žal je zopet zmanjkalo štrika ...\n\n![Približevanje globini 200 m.](https://jknm-novice.s3.eu-central-003.backblazeb2.com/caganka-2-14-08-2008/proti_200m.jpg)\n\n![Zadovoljni po vrnitvi iz jame, ki obeta ...](https://jknm-novice.s3.eu-central-003.backblazeb2.com/caganka-2-14-08-2008/skupinska.jpg)\n\nV globinah smo tokrat bili&nbsp;Borut Ponikvar,  Jernej Tramte in Srečko Vidic.\n\n<b>Srečko Vidic</b>\n\n## Dodatek 2.9.2008: Potapljanje?\n\nMed telefonskim pogovorom z Daretom Hribarjem (JK Krka) sem mu mimogrede omenil, da vse kaže, da nam bo uspelo postaviti dolenjski globinski rekord. Omenil sem mu, da jama \"šiba\", da ima sedem jezer ... Povsem resno je vprašal: \"A se da kej tauhat?\"\n\nDare, zaenkrat še ne! Upam pa, da te nekaj časa še ne bomo rabili ;-)\n\n<b>Marko Pršina</b>\n\n## Dodatek 8.9.2008: Dosežena globina 250 m\n\nV nedeljo, 7.9.2008 smo se številčno močno okrepljeni člani JKNM zopet podali v Čaganko, s samo enim ciljem - zadevi vendarle priti do dna. In smo ji (žal) res -&nbsp;po splošnih ocenah smo dosegli globino 250 m.\n\nJama&nbsp;s svojimi 250 m globine in okoli 1000 m poligona dominira takorekoč na vseh področjih. Kot vse kaže, bo popravljen tudi dolenjski globinski rekord, ki je do sedaj znašal 229 m (Veliko bezno v Sušjaku - na meji z Notranjsko). Jama&nbsp;s svojo dolžino že sodi med prvo deseterico&nbsp;najdaljših dolenjskih jam.\n\nGalerije, ki se odpirajo v globinah Čaganke, so dih jemajoče -&nbsp;ogromne dvorane so visoke tudi 90 m ... Nadaljevanje nam je zaenkrat preprečil ogromen podor. A ker je v&nbsp;jami ostalo še kar nekaj vprašajev, upamo, da bo pravljica dobila tako želeno nadaljevanje. Tudi sicer je treba jamo še podrobno pregledati, izmeriti ter narediti načrt. Vse dotlej so navedeni podatki neuradni in zgolj informativne narave.\n\nNa odpravi smo sodelovali:&nbsp;Miha Bregar, Mihael Rukše, Niko Godec, Jernej Tramte, Borut Ponikvar, Andrej Gašperič, Anže Tomšič, Jože Tomšič in&nbsp;Srečko Vidic.\n\n<b>Srečko Vidic</b>\n\n![Skupinska slika na globini 250 m.](https://jknm-novice.s3.eu-central-003.backblazeb2.com/caganka-2-14-08-2008/b_1.jpg)\n\n![Igra svetlobe.](https://jknm-novice.s3.eu-central-003.backblazeb2.com/caganka-2-14-08-2008/b_2.jpg)\n\n![Blatna kopel.](https://jknm-novice.s3.eu-central-003.backblazeb2.com/caganka-2-14-08-2008/b_3.jpg)\n\n![Podorna dvorana.](https://jknm-novice.s3.eu-central-003.backblazeb2.com/caganka-2-14-08-2008/b_4.jpg)\n\n![Kdaj pride vlak?](https://jknm-novice.s3.eu-central-003.backblazeb2.com/caganka-2-14-08-2008/b_5.jpg)"
  },
  {
    "id": 69,
    "markdown": "# Brezna v okolici bolnice Jelendol\n\nV nedeljo 7. junija 2009, smo se odpravili na meritve v okolico partizanske bolnice Jelendol. Tu sva z Antonom Tramtetom pred nekaj meseci našla brezno, vendar se vanj nisva spustila.\n\nBrezno 1 pri bolnici Jelendol je zasigano, vendar zelo krušljivo brezno globine okoli 14 m ter s podorno dvorano, dolgo 10 m. Jama ima zelo očitno nadaljevanje v razpoki, po kateri bi se dalo nadaljevati, vendar je problem podor. Takoj pod vhodom je naslonjen 3,4 m dolg obdelam tram. Na dnu je v enem delu opaziti obkljuvano steno, kar je po vsej verjetnosti delo eksplozivnega telesa.\n\n![Franci pred vhodom v Brezno 1 pri bolnici Jelendol.](https://jknm-novice.s3.eu-central-003.backblazeb2.com/brezna-v-okolici-bolnice-jelendol-11-06-2009/1_01.jpg)\n\nSlabih 100m stran smo našli Brezno 2 pri bolnici Jelendol. Poševno se spustimo 6,6 m, nato pa sledi še 5 m vodoravnega rova. Brezno je lepo zasigano s kaminom: v jami smo našli steklenico in okostje mlade jelenjadi. V enem delu smo opazili razpoko, ki jo zapira ožina, zadaj se vidi ozek prostor.\n\n![Primož na vhodnji stopnji  Brezna 2 pri bolnici Jelendol.](https://jknm-novice.s3.eu-central-003.backblazeb2.com/brezna-v-okolici-bolnice-jelendol-11-06-2009/2_01.jpg)\n\nNato smo sledili razpoki in 20 m stran našli 3 m globoko udornico, ob njeni strani pa 9,4 m globoko brezno z vhodom nad udornico in z vhodom v udornici. Poševno se spustimo še 4,2 m, nad katero točko je 8,9 m visok lepo zasiga kamin s premerom 1,5 m. Jamo smo poimenovali Brezno 3 pri bolnici Jelendol.\n\n![Primož nekaj metrov pod vhodom v  Brezno 3 pri bolnici Jelendol.](https://jknm-novice.s3.eu-central-003.backblazeb2.com/brezna-v-okolici-bolnice-jelendol-11-06-2009/3_01.jpg)\n\nKljub dežju smo si ogledali še bolnico in izvir pod njo. Sledile so klobase na ognju, malce osmojene zaradi smrekovega lesa ampak za lačne želodčke blagodejne. Nato smo odšli  do  jame Brezno pri odcepu proti Jelenici. Ker nismo imeli podatkov ali je registrirana, se je Franci spustil na dno globine okoli 25 m. Jamo smo za vsak slučaj še izmerili. Kasneje smo ugotovili, da je registrirana že kar nekaj desetletij.\n\n![Turist pri vhodu v Brezno pri odcepu proti Jelenici.](https://jknm-novice.s3.eu-central-003.backblazeb2.com/brezna-v-okolici-bolnice-jelendol-11-06-2009/4_01.jpg)\n\nVrnili smo se v okolico gozdarske koče Rdeča luža, kjer smo izmerili Brezno ob trasi železnice, ki je globoko 11,2 m, dno pa je dolgo 7 m.  Hud naliv nas je nato pregnal iz Kočevskega roga naravnost na Dvor na zasluženo pico.\n\n![Močan naliv in hitra stemnitev  pred Brezno pri trasi železnice.](https://jknm-novice.s3.eu-central-003.backblazeb2.com/brezna-v-okolici-bolnice-jelendol-11-06-2009/5_01.jpg)\n\nKljub nalivom, vendar z bogatim izkupičkom akcije, smo bili srečni Primož Paterneš, Franci Zupančič in Uroš Mervič."
  },
  {
    "id": 31,
    "markdown": "# Okolica Rdečega kamna\n\nTa vikend smo se potikali po Kočevskem rogu, natančneje v okoli Rdečega kamna. Delo se je začelo že v soboto dopoldne. Raziskovali smo jame, ki so jih že pred časom našli naši člani, pa ni bilo časa za meritve. Tokrat smo samo v soboto pregledali, raziskali in izmerili 8 jam. Globine so se gibale od 11 m do 38 m. Žal se vse jame (predčasno) končajo. Prevladujejo klasična brezna večjih in manjših dimenzij s skromnim sigastim okrasjem. V eni smo našli skelet in rogovje jelena, sicer pa kakih drugih posebnosti ni bilo opaziti. V eni, ki je blizu nekdanje vasi, smo našli smeti iz časov pred 2. svetovno vojno, ko je bila vas še naseljena.\n\nRaziskave so se nadaljevale še v nedeljo dopoldne, vendar je bila zaradi oddaljenosti raziskana in izmerjena le ena jama, ki pa je precej bogata s kapniki.\n\nSodelovali: Franci Zupančič, Tone Zupančič, Primož Paterneš in Andrej Gašperič.\n\n<b>Andrej Gašperič</b>\n\n![Priprava pritrdišča.](https://jknm-novice.s3.eu-central-003.backblazeb2.com/okolica-rdecega-kamna-27-11-2008/1.jpg)\n\n![Pogled proti vhodu.](https://jknm-novice.s3.eu-central-003.backblazeb2.com/okolica-rdecega-kamna-27-11-2008/2.jpg)\n\n## Dodatek\n\nIz predhodne akcije, ki je bila prejšnji vikend na območju Rdečega kamna, je ostalo nekaj neraziskanih vhodov v kraško podzemlje. Tako smo v nedeljo, 23.11.2008 nadaljevali z akcijo na tem območju.\n\nV dopoldanskem času smo pregledali in izmerili tri jame, dve brezni in eno vodoravno jamo. Brezno Rdeči kamen 9 je klasično brezno, ki se nekaj po 10 m zaključi s podornim kamenjem. Brezno Rdeči kamen 10, se po cca 9 m nadaljuje v prelomu, ki je močno zasigan in se konča z neprehodnim kaminom. Na sredini preloma je manjša luknja, ki glede na rahlo zaznavanje prepiha in prisotnost ježkov nakazuje možnost nadaljevanja. Drugo nadaljevanje se kaže pod vhodnim delom, cca 2 m&nbsp; nad tlemi.&nbsp;Skozi odprtino se v nadaljevanju vidi rov (ocenjena dolžina 3 m), ki je spran od vode, za odprtino pa smo zaznali tudi manjše brezno.\n\n![Franci pri spustu v Rdeči kamen 10.&nbsp;Foto: Jože Tomšič.](https://jknm-novice.s3.eu-central-003.backblazeb2.com/okolica-rdecega-kamna-27-11-2008/3.jpg)\n\nVodoravna jama Rdeči kamen 11 nakazuje na vodno jamo v prelomu (meandrasta oblika), ki je že po nekaj metrih obdana z sigo oziroma sigastimi oblikami. Nadaljevanja nismo našli, nekje proti koncu jame smo naleteli na dračje, ki je bilo zloženo v obliko gnezda (možen brlog).\n\n![Franci in Andrej preizkušata brlog.&nbsp;Foto: Jože Tomšič.](https://jknm-novice.s3.eu-central-003.backblazeb2.com/okolica-rdecega-kamna-27-11-2008/4.jpg)\n\nV popoldanskem času smo se odpravili še na območje Jelenice, natančneje na območje Sovje stene, kjer smo poizkušali ponovno najti že pred mnogimi leti najden vhod, ki je ostal še neraziskan. Tudi tokrat nismo imeli sreče, v snegu smo našli le medvedove stopinje in nekaj drugih jamskih vhodov. Eno brezno smo pregledali in izmerili, nadaljevanje je možno v ozkem meandru.\n\nNa zaključku akcije nas je pri gozdarski koči na Jelenici pričakalo presenečenje, kajti pod novoletno jelko so nas pričakala darila ...\n\n![Udeleženci akcije pri okrašeni jelki. Foto Jože Tomšič.](https://jknm-novice.s3.eu-central-003.backblazeb2.com/okolica-rdecega-kamna-27-11-2008/5.jpg)\n\nNa akciji sodelovali (z leve): Andrej Gašperič, Jože Tomšič in Franci Zupančič.\n\n<b>Jože Tomšič</b>"
  },
  {
    "id": 29,
    "markdown": "# Čaganka - nov dolenjski globinski rekord [4]\n\nV Sloveniji je trenutno registriranih preko 9000 jam in brezen, od tega jih na območju geografske Dolenjske leži preko 2000. Jamarski klub Novo mesto jih raziskuje že od svoje ustanovitve leta 1962. Intenzivnost raziskovanja se zadnje desetletje stopnjuje, saj je naš klub od leta 2001 dalje med vsemi slovenskimi jamarskimi društvi na prvem mestu po številu oddanih zapisnikov za raziskane jame.\n\nKljub razmeroma velikemu številu jam na Dolenjskem, pa le-te po globini ne sodijo v slovenski vrh. Globljih od 100 m je pri nas \"le\" 22 jam, globlji od 200 m pa sta samo dve brezni: Veliko brezno v Sušjaku pri Loškem Potoku (229 m) ter Štirnica na Kočevskem Rogu (205 m).\n\nRezultat intenzivnih jamarskih raziskav na Poljanski gori v občini Črnomelj, ki jo obravnavamo kot jugovzhodno nadaljevanje Kočevskega roga, je novoodkrito brezno <b>Čaganka</b>, ki leži na istoimenskem hribu, ki razmejuje Belo krajino od Poljanske doline. Razvejano stopnjasto brezno odlikujejo&nbsp;ogromne notranje dvorane, katerih dna&nbsp;krasijo podzemska jezera.\n\nRaziskave nove podzemske lepotice so trajale od julija do novembra tega leta. Zaradi predvidenega novembrskega deževja smo jamarji raziskave ustavili na najnižji točki brezna, imenovani Game over, ki leži 244 m globlje od jamskega vhoda. Brezno je trenutno od vhoda pa vse do globine 130 m razopremljeno in je torej pripravljeno za prezimovanje. Vrvi bomo oprali in zamenjali, raziskovanje pa bomo nadaljevali v naslednjem letu.\n\n![Načrt Čaganke (iztegnjeni profil). Risala Borivoj Ladišić in Srečko Vidic.](https://jknm-novice.s3.eu-central-003.backblazeb2.com/caganka-nov-dolenjski-globinski-rekord-4-14-11-2008/01_nacrt_2_za_splet.jpg)\n\n<b>Izvirne vtise jamarjev o našem sprotnem raziskovanju Čaganke preberite na naših spletnih naslovih:</b>\n\n22.7.2008: [/novica?id=17](/novica?id=17)\n\n14.8.2008:&nbsp;&nbsp;[/novica?id=19](/novica?id=19)\n\n15.9.2008: [/novica?id=24](/novica?id=24)\n\n<b>Povezave</b>:\n\n<a href=\"https://jknm.s3.eu-central-1.amazonaws.com/caganka-nov-dolenjski-globinski-rekord-4-14-11-2008/caganka_tekst.pdf\" target=\"_blank\">Sporočilo za javnost</a> (pdf, 380 KB)\n\n<a href=\"https://jknm.s3.eu-central-1.amazonaws.com/caganka-nov-dolenjski-globinski-rekord-4-14-11-2008/01_nacrt_3_za_tisk.jpg\" target=\"_blank\">Načrt Čaganke za tisk</a> (jpg, 230 KB)\n\n## Dodatek 18.11.2008: Novinarska konferenca\n\nEnega večjih raziskovalnih uspehov našega kluba smo po našem mnenju zelo uspešno predstavili na novinarski konferenci, ki je bila 17.11.2008 v mali dvorani Kulturnega centra Janeza Trdine v Novem mestu. Multimedijsko predstavitev so pripravili in vodili Marko Pršina, Borivoj Ladišić in Srečko Vidic. Prvi je predstavil prostorsko razporeditev krasa in jam v slovenskem in posebej dolenjskem prostoru. Borivoj je predstavil dvoletne raziskave na Židovcu in Čaganki na Poljanski gori, katerih plod je tudi nova dolenjska rekorderka. Srečko pa se je osredotočil na same raziskave v stopnjastem breznu, ki so trajale od julija do novembra 2008.\n\n![Marko Pršina, Srečko Vidic in Borivoj Ladišić pred sedmo silo. Foto Andrej Gašperič.](https://jknm-novice.s3.eu-central-003.backblazeb2.com/caganka-nov-dolenjski-globinski-rekord-4-14-11-2008/1.jpg)\n\n![Borivoj predstavlja raziskave na Poljanski gori. Foto Andrej Gašperič.](https://jknm-novice.s3.eu-central-003.backblazeb2.com/caganka-nov-dolenjski-globinski-rekord-4-14-11-2008/2.jpg)\n\nOb zaključku predstavitve je Srečko pripravil kratek, a zgoščeno zmontiran video, ki kronološko prikazuje postopno raziskovanje Čaganke.\n\n<video align=\"center\" src=\"https://www.youtube.com/embed/zzqJSxM_Eu8\" width=\"80%\" isUpload=\"true\" />\n\nObisk sedme sile je bil zelo dober, kar kaže, da bo\nnova jama pustila pomembno sled v dolenjskem in slovenskem medijskem\nprostoru. Jamarji verjamemo, da bo rekorderka in s tem uspešno\nraziskovalno delo JKNM ustrezno predstavljena."
  },
  {
    "id": 32,
    "markdown": "# Ponovno na Straškem hribu\n\nPo dobrem letu sva se s Srečkom ponovno vrnila na Straški hrib nad\n  Stražo, kjer sva do sedaj raziskala večje število brezen.\n  Menila sva, da so raziskave na tem območju končane, ker sva\n  pregledala vse objekte, ki so jih nama pokazali gozdarji, nekatere pa sva\n  našla tudi sama. Pred kratkim pa je domačin pokazal Srečku\n  kar pet novih vhodov. Seveda je takoj stekla akcija. Konec oktobra ter v nedeljo, 9. novembra 2008, sva imela dve raziskovalni akciji ter pregledala vse nove\n  objekte.\n\nŽal sva že pri prvem breznu ugotovila globino le 8,5 m, kar ni\n  zadostovalo za registracijo. Čeprav ima brezno ozek vhod in leži\n  globoko v gozdu, je bilo njegovo dno na debelo zasuto z odpadki, ki so\n  najbrž zaprli nadaljevanje. Tudi pri naslednjem, 12 m globokem breznu,\n  poimenovala sva ga Smrda, sva našla na dnu v polivinilastih vrečah\n  veliko ostankov divjadi. Seveda je v breznu močno smrdelo. Več\n  uspeha sva pričakovala v sosednjem breznu z 10 m širokim vhodom.\n  Spustila sva se v veliko podorno dvorano s strmim podorom, ki se na koncu\n  dvorane prevesi v plitvo brezno s spletom precej zasutih rovov. Tu sva dosegla\n  globino 32 m. V bližini brezna se nahaja večja luža, ki jo\n  obiskujejo medvedi.\n\nNa drugi akciji sva raziskala dve brezni, pri katerih je bilo treba\n  razširiti vhodni odprtini. Na Zakotah sva se spustila v 10 m globoko\n  brezno v dve dvoranici, delno zasigani, na Deden vrhu pa sva raziskala 16 m\n  globoko ozko brezno, ki je dejansko razširjena razpoka. Tako sva v dveh\n  letih na Straškem hribu raziskala 24 novih jam.\n\n![Borivoj pri spustu v Brezno pri medvedovi luži.](https://jknm-novice.s3.eu-central-003.backblazeb2.com/ponovno-na-straskem-hribu-01-12-2008/slika_4.jpg)\n\n![Brezno v Zakotah je tudi zasigano.](https://jknm-novice.s3.eu-central-003.backblazeb2.com/ponovno-na-straskem-hribu-01-12-2008/slika_6.jpg)\n\n![Razpoka pod Deden vrhom.](https://jknm-novice.s3.eu-central-003.backblazeb2.com/ponovno-na-straskem-hribu-01-12-2008/slika_7.jpg)"
  },
  {
    "id": 27,
    "markdown": "# Straški mejnik\n\nPrvo novembrsko nedeljo smo se nekateri člani JKNM podali na Straški hrib, točneje na&nbsp;Straški mejnik, ki se nahaja v bližini Novega mesta (deset minut vožnje po luknjasti cesti iz smeri Prečna proti vrhu Kamenskega hriba). Namen današnje akcije je bil širjenje ožine v meandru na globini 70 m. Glede na to, da je pretekli dan obilno deževalo, smo v jami pričakovali precej vode, a smo bili na koncu prijetno presenečeni. Jama je bila popolnoma suha, le na določenih delih je lenobno polzela voda.<br><br>Po uspešno prebiti prvi ožini nas je nekaj metrov globlje pričakala druga, kateri smo trenutno priznali premoč. Pod to ožino se vidi približno 7 m brezna, ki se zaključi v obliki meandra in vodoravno meandrira neznano kam. Vseskozi je bilo v zraku čutiti prijetno svežino zraka, ki jo je ustvarjal enakomeren prepih. Vse kaže, da se nam obeta nova stotica, a za to bo treba še malo pljuniti v roke.<br><br>Sodelovali: Borut Ponikvar, Jernej Tramte in Srečko Vidic.\n\n![Pred vhodom.](https://jknm-novice.s3.eu-central-003.backblazeb2.com/straski-mejnik-03-11-2008/01.jpg)\n\n![Proti podorni dvorani.](https://jknm-novice.s3.eu-central-003.backblazeb2.com/straski-mejnik-03-11-2008/02.jpg)\n\n![Novi deli.](https://jknm-novice.s3.eu-central-003.backblazeb2.com/straski-mejnik-03-11-2008/04.jpg)\n\n## Dodatek 15.12.2008:&nbsp; Do Temenice ni šlo ...\n\nV nedeljo, 14.12.2008 so se razblinile sanje o dosegu s strani številnih jamarjev tako zaželene podzemne struge Temenice. Garaške, mrzle in mokre pravljice je bilo tokrat konec na globini 77 m, kjer se pri nekakšnem križišču (razcepu) združita dva vodna kraka. Nadaljujeta se združena v en velik tolmun skozi 15 cm širok meander naprej v globino. Kaj se skriva v nadaljevanju, je težko ugibati. Po vsej verjetnosti so to stopnjasta brezna z ozkimi prehodi, skozi katera buči voda in se kakih 150 m globlje razlije in porazgubi v Temenici. Netopirji, ki so se ves čas poigravali z nami, so dober pokazatelj za to, da mora biti spodaj še nekaj večjega, tudi prepih je govoril temu v prid. Pa vendar so ožine naredile svoje. Potrebne so bile kar 4 akcije, da smo se sploh prebili do točke, kjer smo se dokončno sprijaznili z dejstvom, da z glavo skozi zid (v preozek meander) pač ne gre!<br><br>Raziskovalcem je gotovo ostal grenak priokus. Po številnih urah garanja na mejah mogočega, bi si vsaj (če nam že ni bila usojena Temenica), zaslužili stotico, a žal nam je tudi ta spolzela po ozkem meandru naprej v globine ...<br><br>Na akcijah sodelovali: Jernej Tramte, Borut Ponikvar in Srečko Vidic.\n\n![Težko prehodne ožine.](https://jknm-novice.s3.eu-central-003.backblazeb2.com/straski-mejnik-03-11-2008/slika_02.jpg)\n\n![V meandru.](https://jknm-novice.s3.eu-central-003.backblazeb2.com/straski-mejnik-03-11-2008/slika_03.jpg)\n\n![Širjenje ožine.](https://jknm-novice.s3.eu-central-003.backblazeb2.com/straski-mejnik-03-11-2008/slika_04.jpg)\n\n![Povratek v meglen dan.](https://jknm-novice.s3.eu-central-003.backblazeb2.com/straski-mejnik-03-11-2008/slika_05.jpg)"
  },
  {
    "id": 345,
    "markdown": "# Dobrniška akcija\n\nNa veliki ponedeljek se nas je zbralo pet članov JKNM, da bi odkopali in raziskali novoodkrito jamo v dobrniški dolini. Ker smo s sabo imeli dovolj klasične gradbene mehanizacije (macola, kramp, lopata, ...), smo vhod kaj hitro razširili. Jamo smo izmerili in ji namerili 20 m globine. Pri tem smo ugotovili, da nam do nivoja podzemljskega toka Žiberščice ni veliko zmankalo.\n\n![Pridna kot mravljici.](https://jknm-novice.s3.eu-central-003.backblazeb2.com/dobrniska-akcija-22-04-2014/20140421_085833_01.jpg)\n\n![Andrej proba hitet' novim dogodivščinam naproti.](https://jknm-novice.s3.eu-central-003.backblazeb2.com/dobrniska-akcija-22-04-2014/dsc_0461_01.jpg)\n\n![Še enkrat pridni mravljici ...](https://jknm-novice.s3.eu-central-003.backblazeb2.com/dobrniska-akcija-22-04-2014/2014_04_21_11_29_11_01.jpg)\n\nKer nam je do kosila ostalo še veliko časa, smo odšli odkopat' še eno povšno v bližini. Tudi to jamo smo hitro raširili in se spustili v njeno notranjost. Meritve so pokazale, da je globoka 15 m.\n\nKer je bila akcija uspešna, smo ob tabornem ognju in klobasah razmišljali in se kaj kmalu dogovorili za nasledno akcijo. Potem smo jo pa hitro odpujsali domov, ker nas je pregnal dež ...\n\n![Klemen prišel srečen iz novo odkrite jame.](https://jknm-novice.s3.eu-central-003.backblazeb2.com/dobrniska-akcija-22-04-2014/dsc_0468_01.jpg)\n\n![Gasilska pa mora bit' ob tako uspešni akciji.](https://jknm-novice.s3.eu-central-003.backblazeb2.com/dobrniska-akcija-22-04-2014/2014_04_21_10_17_12_01.jpg)\n\nNa akciji smo sodelovali Tomšič Jože, Andrej Gašperič, Uroš Mervič, Klemen Mihelič in Primož Paterneš."
  },
  {
    "id": 673,
    "markdown": "# Jamarski tečaj 2025\n\nJamarski klub Novo mesto tudi letos organizira tečaj za pridobitev naziva jamar pripravnik. Na njem boste spoznali kako jame sploh nastajajo, na kakšen način jih raziskujemo, kako uporabljamo opremo za plezanje v navpičnih breznih, spoznali boste različne vozle in jamarske veščine ter še marsikaj. Celoten program je objavljen na&nbsp;<a href=\"https://www.jknm.si/si/izobrazevanje/program/\" target=\"_blank\">naši spletni strani</a>. Tečaj bo načeloma potekal vsak petek zvečer ter en dan med vikendom v terminu od 21. marca do 25. aprila. Zaključek tečaja bo potekal en dan v terminu med prvomajskimi prazniki. Glede na vremenske razmere ter želje ali potrebe tečajnikov bomo termine usposabljanj sproti tudi prilagajali. Vabilo na tečaj je objavljeno v nadaljevanju.&nbsp;&nbsp;\n\n![](https://jknm-novice.s3.eu-central-003.backblazeb2.com/jamarski-tecaj-2025-17-02-2025/plakat_tecaj_2025.jpg)"
  },
  {
    "id": 257,
    "markdown": "# Ogenj na Pajkežu\n\nV nedeljo, 17. junija 2012, smo se odločili, da pregledamo brezno med Travnikom in Golobinjekom na Kočevskem Rogu, ki smo ga odprli pred nekaj leti, raziskali pa še ne. V tem času je Franc našel brezno v bližini prej omenjenega, ki je bilo po raziskavi globoko 22 m in brez nadaljevanja.\n\n![Prvo novo brezno.](https://jknm-draft.s3.eu-central-1.amazonaws.com/508/dsc09841.jpg)\n\nDrugo, nam že prej znano, pa se po ozkem vhodu zvonasto razširi in zaključi na globini 34 m. Ker nam je šlo od rok in ura še ni bila za v službo, smo v bližini lovskega doma Pajkež pri Travnem dolu razširili in vstopili v 5 m globok in 5 m dolg prostor. Notri je bilo prijetno hladno, le zaudarjalo je po bencinu. Zakaj? Vrli gozdarji so hoteli osvetliti notranji prostor z vedrom, v katerem je bil bencin in je gorelo, ... dokler ni vse skupaj padlo in ugasnilo. Nato pa so naredili molotovko in jo, zijaje v notranjost, odvrgli. In kaj je bilo potem? Izbruh, osmodene dlake, bežanje, ... Vsaj tako so veselo pripovedovali! Mi smo pa veseli, ker imamo tri nove.\n\n![Pred vhodom v drugo 34 metrsko brezno.](https://jknm-draft.s3.eu-central-1.amazonaws.com/508/dsc09850.jpg)\n\n![Okrasje pri Pajkežu.](https://jknm-draft.s3.eu-central-1.amazonaws.com/508/dsc09856.jpg)\n\nAnton Tramte, Miha Primc, Franc Vidmar in Uroš Mervič."
  },
  {
    "id": 38,
    "markdown": "# Kanin 2009 - zimski pregled terena\n\nV četrtek, 19.2.2009, sva se z Miho odpravila na Kaninske pode z namenom,\n  da pregledava nekaj že poznanih dihalnikov, kako se bodo obnesli pod\n  rekordno snežno odejo in seveda po možnosti najti še\n  kakšnega novega. Vreme je bilo kot nalašč, veter pa naju ob\n  uživanju ni preveč motil.\n\nKo sva pokukala iznad Skalarja proti podom sva bila presenečena nad belo\n  puščavo tam spodaj. Vse je bilo zalito, kotanje in manjši\n  bregovi so bili zravnani oz. blago vzvalovani. Kamorkoli je seglo oko ni bilo\n  videti nobene jame, ki bi bila odprta - predihana. Tudi naš letni bivak\n  je bil spredaj do vrha zasut s snegom. Večina že poznanih\n  dihalnikov je bilo zalitih. Sva pa med potikanjem po podih našla nekaj\n  novih predihanih vhodov, tako, da nam poleti ne bo zmanjkalo dela.\n\nSodelovala: Mihael Rukše in&nbsp;Andrej Gašperič.\n\n![Koča Petra Skalarja.](https://jknm-novice.s3.eu-central-003.backblazeb2.com/kanin-2009-zimski-pregled-terena-20-02-2009/1_koca_petra_skalarja.jpg)\n\n![Podi pod Kaninom.](https://jknm-novice.s3.eu-central-003.backblazeb2.com/kanin-2009-zimski-pregled-terena-20-02-2009/2_podi_pod_kaninom.jpg)\n\n![Pred oknom v Prestreljeniku.](https://jknm-novice.s3.eu-central-003.backblazeb2.com/kanin-2009-zimski-pregled-terena-20-02-2009/3_pred_prestreljenikom_1.jpg)\n\n![Proti dihalniku.](https://jknm-novice.s3.eu-central-003.backblazeb2.com/kanin-2009-zimski-pregled-terena-20-02-2009/4_proti_dihalniku.jpg)"
  },
  {
    "id": 37,
    "markdown": "# Mokronoški in zasavski konec\n\nZadnji vikend ni bil ravno vremensko prizanesljiv do kakršnih koli jamarskih udejstvovanj, pa vendar so se našli posamezniki, ki jih mokrota ni ovirala. Visok vodostaj je namreč dostikrat pokazatelj drobnih detajlov, ki so ob normalnem vodnem pretoku običajno prikriti.\n\nZ Jernejem sva se v nedeljo, 8.2.2009, enkrat za spremembo od toliko opevane Bele krajine in Kočevskega roga podala na Mokronoško območje in naprej v Zasavski konec. Najprej sva se lotila širjenja lani registrirane vodoravne jame Skladnica, kjer je nadaljevanje preprečevala neprehodna ožina.\n\n![Širjenje Skladnice.](https://jknm-novice.s3.eu-central-003.backblazeb2.com/mokronoski-in-zasavski-konec-09-02-2009/slika_01_sirjenje_skladnice.jpg)\n\nPo uspešno opravljenem širjenju se je kakih 10 m dalje zadeva zopet zožila do te<br>mere, da sva nadaljnje širjenja opustila. Raziskave v tej jami so tako dokončno končane.\n\n![Pred vhodom v Skladnico.](https://jknm-novice.s3.eu-central-003.backblazeb2.com/mokronoski-in-zasavski-konec-09-02-2009/slika_02_pred_vhodom_v_skladnico.jpg)\n\nNadaljevala sva proti vzhodu, kjer je sledil ogled mogočne, 100m visoke previsne stene, ki se nahaja v neposredni bližini Trboveljske kotline.\n\n![100 metrska previsna stena.](https://jknm-novice.s3.eu-central-003.backblazeb2.com/mokronoski-in-zasavski-konec-09-02-2009/slika_03_100_meterska_previsna_stena.jpg)\n\nPod to steno se nahaja vodna jama Mitošica, kjer so potapljači prodrli precej daleč v notranjost, a naju ni zanimala ta, temveč okno v steni približno 80 m višje. Slednjemu je Borivoj posvetil precej pozornosti že pred kakima dvema letoma. Sodeč po njegovih fotografijah smo domnevali, da bi znal biti na tem mestu vhod v mogočno brezno, a to je bilo treba dokazati na kraju samem.\n\n![Okno pod vrhom stene.](https://jknm-novice.s3.eu-central-003.backblazeb2.com/mokronoski-in-zasavski-konec-09-02-2009/slika_04_okno_pod_vrhom_stene.jpg)\n\nŽal sva z Jernejem po enournem plezanju do vrha stene ugotovila, da le ni vse zlato, kar se sveti in jo malce razočarana mahnila na en pir in potem domov.\n\nUdeleženca akcije: Jernej Tramte in Srečko Vidic."
  },
  {
    "id": 40,
    "markdown": "# Burja nad Glinščico\n\nKaj je lepšega v življenju kot izmenjava mnenj in izkušenj z\n  dolgoletnimi raziskovalci podzemnega sveta? Vse navedeno gotovo imata tudi\n  Stojan Sancin in Claudio Bratos, člana JOPSD Trst. Pri spremljanju\n  njihovih objav na spletnem portalu sem jima pri enem od zadnjih odkritij\n  posredoval čestitke za novo odkrito jamo Burja. Pri izmenjavi zahval sva\n  se s Claudiom dogovorila za skupno akcijo v tej jami s poudarkom na ogledu\n  njenih do sedaj znanih delov. V nedeljo, 22. februarja se nas je\n  šesterica članov JKNM odzvala njihovemu povabilu. Ob predvidenem\n  času sta nas na Kozini pričakala Stojan in Claudio (prvi se akcije\n  žal ni mogel udeležiti).\n\nKo smo stali nad vhodom v jamo, nam je bilo takoj jasno zakaj\n  \"burja\" - iz jame je močno, res močno, pihal topel zrak.\n  Nasploh je bilo v jami zelo toplo, tako da smo spoznali drugačno klimo\n  od tiste, ki jo imamo na Dolenjskem. Spust do dna, ki je na globini 170 m, je\n  minil brez problemov - stopnje so relativno lahke, jama pa kmalu po vhodnem\n  delu zalita v sigo.\n\nNa do sedaj znanemu koncu jame smo si jamo maksimalno ogledali, nekateri smo\n  splezali v kamin. Slednji se razcepi na tri dele in tu se trenutno odpira\n  največja možnost nadaljevanja. Claudio nas je vseskozi zasipaval s\n  svojimi dosedanjimi izkušnjami, kako se odkriva jame, potenciali,\n  prepihi ...\n\nPo fotografski akciji smo se odpravili na površje. Pri izhodu iz jame so\n  sledila še zadnja fotografiranja. Ogledali smo si še en\n  potencialni vhod v podzemni svet, nato pa smo se odpravili na\n  izhodišče druženja. Dogovorili smo se še, da bomo tudi\n  v prihodnje poskušali organizirati kakšno skupno raziskovalno -\n  delovno akcijo.\n\nUdeleženci: Claudio Bratos, Tanja Rukše, Mihael Rukše,\n  Franci Zupančič, Anže Tomšič, Andrej\n  Gašperič in Jože Tomšič.\n\n![Koralde. Foto Andrej Gašperič.](https://jknm-novice.s3.eu-central-003.backblazeb2.com/burja-nad-glinscico-25-02-2009/1.jpg)\n\n![Del ekipe pozira ob stebru. Foto Jože Tomšič.](https://jknm-novice.s3.eu-central-003.backblazeb2.com/burja-nad-glinscico-25-02-2009/2.jpg)\n\n![Claudio in slušatelji. Foto Mihael Rukše.](https://jknm-novice.s3.eu-central-003.backblazeb2.com/burja-nad-glinscico-25-02-2009/3.jpg)\n\n![Skupinska ob vhodu v Burjo. Foto Mihael Rukše.](https://jknm-novice.s3.eu-central-003.backblazeb2.com/burja-nad-glinscico-25-02-2009/4.jpg)"
  },
  {
    "id": 350,
    "markdown": "# Občni zbor 2013\n\nV soboto, 14. maja 2014, smo se člani Jamarskega kluba Novo mesto zbrali na rednem letnem občnem zboru v prostorih Gasilsko reševalnega centra Novo mesto. Dnevni red je potekal po ustaljenem vrstnem redu. Slišali smo poročila predsednika (Klemen Mihalič), blagajnika (Andrej Gašperič) in predsednika nadzornega odbora (Zdravko Bučar). Poročil vodje katastra in gospodarja opreme ni bilo zaradi odsotnosti le-teh.\n\nV lanskem letu smo bili v Jamarskem klubu Novo mesto zelo aktivni na različnih področjih. Opravljeno je bilo več raziskovalnih, dokumentarnih, fotografskih, čistilnih in drugih jamarskih akcij na območju Kočevskega Roga, Mirnopeške doline, Poljanske gore, Radohe, Gorjancev ter v Bosni in Hercegovini. Po zaslugi marljivih zapisnikarjev smo bili tudi v letu 2013 najuspešnejši klub po številu oddanih zapisnikov in po številu novo registriranih jam. Na tem področju že dolga leta kraljujeta Srečko Vidic in Borivoj Ladišić, letos pa moramo izpostaviti tudi Uroša Merviča, ki je oddal kar lepo bero zapisnikov.\n\nSledila je debata o programu dela v preostanku letošnjega leta, ki bo temeljil na raziskovalnih akcijah na področju Kanina, Kočevskega Roga, Poljanske gore in Bosne in Hercegovine. V začetku naslednjega leta pa se nam obeta kar velik podvig na področju varstva in čiščenja jam, več o tem pa bo sledilo v naslednjih mesecih. Na tem mestu bi želel pozvati člane, da vse ideje o možnih aktivnostih posredujete upravnemu odboru. Skupaj se bomo potrudili, da uspemo realizirati vse naloge, ki si jih bomo zastavili.\n\n![Jamarski podmladek.](https://jknm-novice.s3.eu-central-003.backblazeb2.com/obcni-zbor-2013-20-05-2014/20120908_004.JPG)\n\nHvala vsem, ki ste sodelovali pri klubskih aktivnostih in ste s tem pripomogli k uspešnemu delu Jamarskega kluba Novo mesto v preteklem obdobju.\n\nJamarski srečno!"
  },
  {
    "id": 39,
    "markdown": "# Občni zbor 2008\n\nV soboto, 21. februarja 2009, smo se jamarke in jamarji v prostorih Občine Mirna Peč srečali na rednem volilnem občnem\n  zboru. Po ustaljenem dnevnem redu smo poslušali, razpravljali in\n  potrdili poročili predsednika kluba in nadzornega odbora.&nbsp;V nadaljevanju smo razrešili dosedanje organe kluba:\n\n<br><b>Upravni odbor:</b>\n\n- undefined\n- undefined\n- undefined\n- undefined\n- undefined\n\n<b>Nadzorni odbor:</b><b><br></b>\n\n- undefined\n- undefined\n- undefined\n\n<b>Disciplinska komisija:</b>\n\n- undefined\n- undefined\n- undefined\n\nNjihove funkcije so po soglasni odločitvi članov kluba zasedli:\n\n<b>Upravni odbor:</b>\n\n- undefined\n- undefined\n- undefined\n- undefined\n- undefined\n- undefined\n- undefined\n\n<b>Nadzorni odbor:</b>\n\n- undefined\n- undefined\n- undefined\n\n<b>Disciplinska komisija:</b>\n\n- undefined\n- undefined\n- undefined\n\nČlani upravnega in nadzornega odbora so bili izvoljeni za dobo dveh let,\n  člani disciplinske komisije pa za dobo štirih let. Klub je z\n  izvolitvijo Tanje Rukše dobil prvo predsednico v zgodovini kluba.\n\nV program dela smo zapisali obilo dejavnosti, ki pa jih bo mogoče\n  izvesti zgolj s prizadevnim delom vseh nosilcev klubskih funkcij kakor tudi\n  vseh ostalih članov jamarskega kluba. Vsem želimo, da se v\n  prihodnjih letih recesija v novomeškem jamarskem klubu ne bo poznala ;-)\n\nPo formalnem zaključku občnega zbora smo si ogledali še\n  multimedijsko predstavitev in kratek film o dolenjski rekorderki Čaganki\n  (Marko Pršina in Srečko Vidic) ter občudovali kaninske pode\n  v rekordni snežni odeji (Mihael Rukše).\n\n![Del jamarske publike na občnem zboru.](https://jknm-novice.s3.eu-central-003.backblazeb2.com/obcni-zbor-2008-23-02-2009/20090221_069.jpg)\n\n![Dobro razpoloženi izkušeni člani kluba.](https://jknm-novice.s3.eu-central-003.backblazeb2.com/obcni-zbor-2008-23-02-2009/20090221_067.jpg)\n\n![Zahvala dosedanjemu predsedniku kluba Jožetu Tomšiču\n    (desno) za zelo uspešno vodnje kluba v zadnjih treh mandatnih\n    obdobjih.](https://jknm-novice.s3.eu-central-003.backblazeb2.com/obcni-zbor-2008-23-02-2009/20090221_071.jpg)\n\n![Zahvala dosedanji blagajničarki Tanji Rukše, ki je to nalogo\n    vestno opravljala zadnjih 16 let.](https://jknm-novice.s3.eu-central-003.backblazeb2.com/obcni-zbor-2008-23-02-2009/20090221_073.jpg)\n\n![Novoizvoljena predsednica kluba predstavlja program dela za leto 2009.](https://jknm-novice.s3.eu-central-003.backblazeb2.com/obcni-zbor-2008-23-02-2009/20090221_076.jpg)"
  },
  {
    "id": 42,
    "markdown": "# Mirnopeška noga na dnu najgloblje jame v občini Mirna Peč\n\nObčni zbor našega kluba ni prinesel le novo predsednico in nove\n  člane upravnega odbora, ampak tudi dogovore o novih akcijah. Tako smo se\n  že teden dni po zboru, 1. marca, odpravili v Ostri vrh nad Globodolom,\n  kjer ležita skorajda druga ob drugi najgloblja jama občine Trebnje\n  - Velika vratnica in najgloblja jama občine Mirna Peč - Mala\n  Vratnica.\n\nDomišljijo jamarjev s trebanjskega konca je že nekaj časa\n  burilo več dihalnikov ob Veliki vratnici, mirnopeške člane\n  našega kluba pa smo spodbodli z zbadanjem, da na dnu najgloblje jame\n  občine Mirna Peč še ni stopila mirnopeška noga. In kaj\n  je lahko hujšega?<br>Zbrali smo se v nedeljo pri Mali Vratnici,\n  opremljeni tako kot se spodobi. Ekipa za širjenje ožin (Andrej\n  Gašperič in Jože Tomšič) in druga, iskalna\n  ekipa, kateri se je pridružil Miha Rukše, ki pa je očitno\n  imel nalogo, da nam jemlje veselje.\n\nAmpak pojdimo po vrsti. S pomočjo GPS smo preverili in popravili\n  koordinate jam Mala Vratnica, Velika Vratnica in Koprivnica, ki so bile\n  napačne, nato pa smo locirali še sedem novih jam, dihalnikov in\n  razpok. Nekatere smo deloma odprli že v prejšnjih akcijah, dve sta\n  bili približno pregledani, vendar neregistrirani, ena pa je izmerjena le\n  z vrvjo in tudi neregistrirana. Ostale so manjše razpoke in\n  polšne, ki še čakajo na kopalno ekipo. Miha nam je v dveh\n  jamah takoj vzel veselje. Najprej v jami pri Veliki vratnici, ki je veliko\n  obetala in malo dala. Po večurnem kopanju na večih prejšnjih\n  akcijah, smo ožino vendarle uspeli toliko razširiti da se je Miha\n  nekako stlačil skozi in ugotovil resnico, ki nas vedno znova preseneti:\n  ne gre naprej. Ampak, jame so locirane, čakamo pa še lovce LD\n  Dobrnič, ki jih kljub obljubi na našo akcijo ni bilo. Po\n  zatrjevanju lovca Staneta Gabriela pa naj bi tudi oni poznali še kar\n  nekaj lokacij jam, tako da nam na Ostrem vrhu dela zagotovo ne bo zmanjkalo.\n\nVrnimo pa se v Malo vratnico. Konec osemdesetih let sem našel\n  nadaljevanje, po večkratnih 'razbijalnih' akcijah pa sem\n  obupal in poklical na pomoč Iztoka Viliča, ki je bil takrat v\n  klubu največji specialist za ožine. Samo kot zanimivost povejmo\n  še to, da je bil med razbijači te ožine v osemdesetih letih\n  tudi nekdanji ljubljanski podžupan Slavko Slak, ki ima sicer vikend na\n  Golobinjeku.\n\nVilič se je nekako stlačil skozi ozko meter in pol dolgo razpoko\n  in to s pasom na sebi, potem pa sem še sam izpustil dušo iz telesa\n  in se nekako prebil skozi brez pasu. Ožina je na globini 30 metrov, na\n  drugi strani pa naju je čakalo pravo presenečenje v obliki 40\n  metrov globokega in zelo lepo zasiganega brezna na dnu katerega sta dve\n  manjši jezerci. Izdelala sva načrt, v katastru smo popravili\n  globino jame, v klubu pa se je na ta del jame nekako pozabilo in smo\n  širili ožine na drugi strani jame, v meandru, breznu pa ni nikoli\n  nihče posvečal pozornosti.\n\nKasneje je neka skupina domačinov skušala razširiti drugo\n  ožino (prva je v sredini brezna, druga na njenem dnu), vendar jim po\n  naših podatkih preboj ni uspel. Tega, da so pustili za sabo pravo\n  razdejanje in močno poškodovano razpoko, pa raje ne omenjamo.\n  Neobiskovanje Zamolčanega brezna, kot so ga poimenovali tokratni\n  obiskovalci, pa se skriva še v enem vzroku. Razširitev zgornje\n  ožine je bila minimalna in v celem klubu sta danes morda le dva jamarja,\n  ki bi nekako uspela priti skozi to ožino, potem pa se zgodba\n  konča. Nova tehnika in obvladanje širjenje ožin pa je\n  prinesla rezultat. Ekipi za širjenje ožin (Andrej, Tom, Franci) je\n  po triurnem delu uspelo prebiti ožino in stopiti v deviški\n  mirnopeški svet - v 40 metrsko brezno. V njem je še kar nekaj\n  vprašajev, kar enostavno pomeni, da nas čaka še plezanje\n  kaminov in podrobnejši pregled brezna. In merjenje! Kajti, fantje iz\n  onega konca upajo na to, da je mirnopeška jama globlja od trebanjske in\n  bomo tako še enkrat preverili že skoraj 20 let stare meritve. In\n  kaj, če se izkaže, da je meritev napačna in je jama globlja?\n  Kazen bo vzgojna in bodo nejeverni Tomaži morali preveriti vse moje\n  meritve, najprej najgloblje jame v Kočevskem Rogu brezna Cinkov\n  križ. Tam sem namreč globino vhodnega brezna iz 117 metrov\n  zmanjšal na 103 m, kar pomeni, da če bi pustil prvotno globino, bi\n  že konec osemdesetih let na Kočevskem Rogu dosegli globino 200\n  metrov. No, zgornji zapis vzemite kot klubsko šalo ...\n\nSkratka, akcija je uspela. Enajst popravljenih in novih lokacij, osem novih jam\n  in šele drugi obisk jamarjev JK Novo mesto na dnu najgloblje\n  mirnopeške jame. Vse skupaj smo zaključili tako, kot se spodobi. S\n  pečenjem kranjskih klobas na ognju tik ob jami ...\n\nP.S.: Fotografije tokrat prikazujejo površinsko delo, na naslednji akciji pa\n  bomo poskrbeli tudi za slikovni material iz Zamolčanega brezna...\n\nUdeleženci: Miha Rukše, Andrej Gašperič, Jože\n  Tomšič, Franci Zupančič, Toni Zupančič,\n  Primož Paterneš, Filip Avbar in Tomaž Bukovec. Ko smo\n  že vse pojedli in popili, še Tanja Rukše.\n\n![Miha nad vhodom v Malo vratnico.](https://jknm-novice.s3.eu-central-003.backblazeb2.com/mirnopeska-noga-na-dnu-najgloblje-jame-v-obcini-mirna-pec-04-03-2009/1.jpg)\n\n![Andrej na vrhu Male vratnice.](https://jknm-novice.s3.eu-central-003.backblazeb2.com/mirnopeska-noga-na-dnu-najgloblje-jame-v-obcini-mirna-pec-04-03-2009/2.jpg)\n\n![Demonstracija tehnike širjenja ožin ...](https://jknm-novice.s3.eu-central-003.backblazeb2.com/mirnopeska-noga-na-dnu-najgloblje-jame-v-obcini-mirna-pec-04-03-2009/3.jpg)\n\n![Primož, Miha, Andrej, Tom in Franci. Toni je odhitel domov, Filipa je\n    čakalo kosilo, Tomaž je stal za fotoaparatom, Tanja pa še ni\n    prišla.](https://jknm-novice.s3.eu-central-003.backblazeb2.com/mirnopeska-noga-na-dnu-najgloblje-jame-v-obcini-mirna-pec-04-03-2009/4.jpg)"
  },
  {
    "id": 264,
    "markdown": "# 50 let JKNM - vabilo na slavnostno sejo\n\nJamarski klub Novo mesto v letu 2012 obeležuje 50 let uspešnega delovanja ...\n\nOd ustanovitve 16. novembra 1962 pa do danes smo raziskali in dokumentirali 820 jam, več kot desetletje smo vodilni klub v Sloveniji po številu oddanih zapisnikov v kataster. Pridobili smo status društva, ki deluje v javnem interesu, zagotavljamo bogato publicistično dejavnost in še in še.\n\nOkroglo obletnico ustanovitve bomo obeležili na slavnostni seji, ki bo\n\n<b>v četrtek, 6. septembra 2012 ob 18. uri <br>v galeriji SIMULAKER, Vrhovčeva ulica 1a, Novo mesto</b>.\n\nV sklopu praznovanja bomo organizirali tudi jamarski tabor na Frati. Več si lahko preberete v <a href=\"https://jknm.s3.eu-central-1.amazonaws.com/50-let-jknm-vabilo-na-slavnostno-sejo-04-09-2012/vabilo_50_let_tabor_frata.pdf\" target=\"_blank\">vabilu</a>.<br>Lokacija galerije <a href=\"https://jknm.s3.eu-central-1.amazonaws.com/50-let-jknm-vabilo-na-slavnostno-sejo-04-09-2012/simulaker.jpg\" target=\"_blank\">Simulaker</a>.<br>Lokacija <a href=\"https://jknm.s3.eu-central-1.amazonaws.com/50-let-jknm-vabilo-na-slavnostno-sejo-04-09-2012/frata.jpg\" target=\"_blank\">Frate</a>.\n\nVabimo vas jamarke in jamarji<br>Jamarskega kluba Novo mesto"
  },
  {
    "id": 45,
    "markdown": "# Meritve brezen na Kočevskem rogu\n\nVčerajšnjo nedeljo sva se z Antonom odpravila raziskati na\n  prejšnjih akcijah locirana in deloma raziskana brezna na Kočevskem\n  rogu ob cesti Mirna gora - Štale - Komarna vas. Blizu Planine sva\n  naletela na poševno jamo, dolgo 5 m, ki je imela zgrajen\n  zaščitni nasip, tako da vhod s ceste ni bil viden. Še malo\n  naprej pa sva se ustavila pri stopnjastem breznu, ki ga raziskuje druga ekipa\n  ...\n\nZačela sva pri Breznu pod Skalno gorico 1, kjer sva se spustila 41 m\n  globoko, kjer vodni curek nadaljuje pot po meandru. Hitro sva bila na dnu, saj\n  sta Srečko Vidic in Jernej Tramte že pred časom prebila\n  ožino in opremila zadnjo stopnjo. Nazaj grede sva brezno še\n  izmerila ter razopremila. Vhod je pred kratkim prišel pogledat tudi\n  medved.\n\nMeritve sva nadaljevala ob vznožju hriba Suhi vrh, kjer so se nama\n  kazala nova brezna, čeprav sva manjši del terena delno pregledala\n  že s Srečkom Vidicem. Spustila sva se v Brezno pod Suhim vrhom 1 z\n  dvema velikima vhodoma in najnižjo točko 12 m. Jama je popolnoma\n  zaledenela, tako so naju presenetile velike ledene sveče in ledeni slap.\n  Vsak kamen je bil leden, zato sva nekajkrat izgubila ravnotežje ;-). V\n  bližini navedenega brezna sva raziskala še dve brezni, ki pa\n  žal ne dosegata pogojev za registracijo. V enemu sva našla rogovje\n  5-letnega jelena.\n\nBrezno 2 pod Suhim vrhom je 6 m globoko in zelo blatno brezno, ki preide v 10\n  m dolgo dvorano. Po premiku nekaj skal sem v nadaljevanju našel še\n  5 m dolgo zasigano kamrico.\n\nPri preoblačenju pri avtomobilu se je pri nama ustavil lovec, s katerim\n  smo pomerili trofeje - tokrat smo zmagali jamarji.\n\nRaziskovala: Anton Tramte in Uroš Mervič.\n\n![Meander v Breznu 1 pod Skalno gorico.](https://jknm-novice.s3.eu-central-003.backblazeb2.com/meritve-brezen-na-kocevskem-rogu-16-03-2009/dsc06762.jpg)\n\n![Poledenela notranjost Brezna 1 pod Suhim vrhom.](https://jknm-novice.s3.eu-central-003.backblazeb2.com/meritve-brezen-na-kocevskem-rogu-16-03-2009/dsc06782.jpg)\n\n![Vhod v Brezno 2 pod Suhim vrhom s trofejo dneva.](https://jknm-novice.s3.eu-central-003.backblazeb2.com/meritve-brezen-na-kocevskem-rogu-16-03-2009/dsc06798.jpg)"
  },
  {
    "id": 70,
    "markdown": "# Iz klubskega arhiva: Brezno Cinkov križ [2]\n\n## Brezno Cinkov križ - najgloblje na osrednjem Dolenjskem\n\nTomaž Bukovec, JK Vinko Paderšič-Batreja Novo mesto\n\nV osrednji Dolenjski ni veliko globokih brezen. Globljih od 100 m je le 5 brezen: Šolnovo brezno (150 m, do nedavnega najgloblje) in Zvrnilca (109 m) v Suhi krajini ter Ahnenloch (118 m), Cinkov križ (117 m po starih meritvah) in Pihalnik (105 m) na Kočevskem Rogu. Vendar pa je \"globinski potencial\", predvsem na Kočevskem Rogu, mnogo večji.\n\nKočevski Rog je izrazita kraška planota in v celoti pripada dinarskemu krasu. Pripadnost je najbolj opazna po usmerjenosti slemen od SZ proti JV kot tudi v geološki zgradbi - vsi glavni prelomi potekajo v dinarski smeri. V tej smeri potekajo tudi obsežnejše suhe doline, ki pa komaj zaslužijo to ime, ker so to le proge nižjega sveta v obširnejšem kraškem ravniku. Geološka zgradba in tektonske strukture so pogojevale nastajanje številnih jam.\n\n![Vhodna vertikala (Foto: A. Hudoklin)](https://jknm-novice.s3.eu-central-003.backblazeb2.com/iz-klubskega-arhiva-brezno-cinkov-kriz-2-19-06-2009/vhodna_vertikala_foto_a_hudoklin.jpg)\n\n### Potek raziskav\n\nOd leta 1982 naprej člani JK Novo mesto sistematično raziskujemo območje Kočevskega Roga. Na številnih ekskurzijah smo raziskali prek 100 jam, večinoma brezen. Vendar se globlje od 70 m nismo uspeli prebiti. Po večini ozka brezna, nastala ob razpokah, so se po nekaj 10 metrih končala z neprehodnimi ožinami in špranjami, ali pa so bila na dnu zasuta s kamenjem ali blatom. Možnost za prodor v večje globine smo našli v že znanem breznu na Cinkovem križu.\n\nV letu 1974 so člani JS PDŽ Ljubljana registrirali in raziskali to brezno ter izmerili globino 117 m, nakazali pa so možnost nadaljevanja. Sledilo je 11-letno zatišje. Avgusta 1985 smo se v sklopu intenzivnega jamarskega tečaja spustili na dno vhodnega brezna.\n\nNadaljevanje, katerega omenjajo člani JS PDŽ, je bilo zasuto. Toda na drugi strani dna brezna smo tik pod steno našli manjšo razpoko. Z rokami in kladivom smo jo toliko razširili, da smo se lahko splazili nekaj metrov naprej. Zaradi pomanjkanja opreme smo se tedaj odločili odkopavanje nadaljevati kasneje.\n\nDecembra istega leta smo se zopet podali v Cinkov križ. Razširili smo ožino, se prebili 12 m nižje in zopet naleteli na ožino. Globino za njo smo po metanju kamenja ocenili na 60 m.\n\nNekaj dni pozneje, v začetku januarja, nam je uspelo razširiti tudi drugo ožino ter se spustiti na dno 62 m globokega brezna. Po še 5 metrov globoki stopnji se jama v horizontalnem rovu zaključi.\n\nMaja 1986 smo jamo izmerili. Ugotovili smo, da je dno vhodnega brezna v globini 103 m in ne 117m , kot je bilo prvotno izmerjeno. Izračuni so pokazali, da je brezno globoko 185 m in je tako najgloblje brezno osrednje Dolenjske.\n\n### Opis\n\nIzhodiščna točka do brezna je križišče, ki ga gozdarji imenujejo Cinkov križ, na cesti Podstenice - Rog na n.v. 645 m. Po gozdni poti gremo 150 m proti vzhodu. Vhod v brezno je na desni strani, 15 m od poti, na JV robu večje vrtače. Je skoraj pravokotne oblike 8 x 5 m. Vhodna vertikala je globoka 103 m in nima večjih prehodov. Omembe vredno je le okno na globini 70 m, ki vodi v krajši obhodni rov. Takoj na vrhu je sigast slap, ki pa že prepereva. Dno vstopnega brezna rahlo pada proti JZ in je prekrito z gruščem in razpadajočimi hlodi. Z dna se vidi odsev dnevne svetlobe. Na SV strani dna (t. 2) se odpira 1. ožina, premera 0,5 m in dolžine 3 m. Na njenem koncu se odpre manjše brezno, globoko 12 m. To je tudi najbolj zasigan del jame, s še nastajajočo sigo. Na JZ strani dna se odpira druga ožina (t. 3), ožja in krajša. Za ožino se odpira Drugo brezno, ki je globoko 62 m in je vodnjakaste oblike. V sredini brezna je manjša blatna polica in več obhodnih rovov. Dno Drugega brezna je trikotne oblike, blatno, z večjo lužo na vzhodni strani (t. 4). Na južni strani sta dva manjša požiralnika. Višina vode je bila pri obeh ogledih enaka. V luži smo našli tudi dva dokaj neobičajna prebivalca jam - mlado žabo in živo nit.\n\nV severni steni je 1 m nad dnom okno, ki vodi prek korodiranih sten še 5 m niže na dno jame (t. 5). Tu sta dva približno vzporedna rova. V prvem se strop dviga 10 – 15 m (nepreplezan kamin), v drugem pa je strop visok 1-2 m. Prehod med obema rovoma je možen skozi nizek vezni rov, visok 0,5 m. V obeh rovih je nekaj manjših požiralnikov, glavni sifon pa je zatrpan s suhim blatom (t. 6).\n\n![Tomažev načrt brezna Cinkov križ (1987).](https://jknm-novice.s3.eu-central-003.backblazeb2.com/iz-klubskega-arhiva-brezno-cinkov-kriz-2-19-06-2009/img_048.jpg)\n\n____________________\n\nOpomba urednika:\n\nTudi gornji prispevek smo objavili, ker menimo, da sodi v sklop\naktualnih dogajanj v breznu Cinkov križ. Članek je bil objavljen v <i>Dolenjskem krasu 2</i> (1987), str. 39. Jamarski klub Vinko Paderšič-Batreja Novo mesto. Novo mesto, 1987.\n\nOpis tega mogočnega brezna najdete [tukaj](https://jknm.s3.eu-central-1.amazonaws.com/iz-klubskega-arhiva-brezno-cinkov-kriz-2-19-06-2009/3631_cinkov_kriz.pdf)."
  },
  {
    "id": 72,
    "markdown": "# Delovni piknik pred Jazbino\n\nZaložba GOGA, kjer (skoraj) vsakodnevno nabiram žulje, je\n  organizirala piknik za avtorje in prijatelje, da pa ne bi samo sedeli in se\n  pogovarjali in jedli in pili, sem kot novopečeni jamar predlagal obisk\n  jame Jazbina. Vsi so bili ZA, ker pa je zadeva zelo blatna, so na pomoč\n  priskočili številni jamarji, ki so posodili kombinezone,\n  čelade in škornje. Hvala torej vsem, ki ste bili tako prijazni.\n  Malce sem nejevoljen le zato, ker niste prišli na piknik, kjer je bila\n  pijača zastonj, tako bom moral pa v zahvalo dati za pivo iz svojega\n  žepa ;-)<br>\n  <br>Kakor koli, dobili smo se to soboto ob 12. uri. Prepričan sem bil,\n  da jih veliko pač ne bo hotelo v blato in temo in ožine, a sem se\n  seveda motil. Pisatelji, pisateljice, pesnice in pesniki in uredniki in\n  lektorji (no, lektorica je bila le ena in je pri prvi ožini pobegnila\n  ven, če sem povsem iskren!) so prav neučakano oblačili\n  kombinezone in škornje in čelade, vodili smo jih po štiri\n  ali pet naenkrat, saj so na srečo netopirji že zapustili Jazbino.\n  Prav zanimivo mi je bilo opazovati prijatelje, ko smo naleteli na prvo\n  ožino. Nekateri so se zapodili noter brez strahu in oklevanja, nekateri\n  so se hoteli nemudoma posloviti. A ob nekaj vzpodbudnih besedah in\n  črednem nagonu (kamor so šli drugi, grem seveda lahko tudi jaz)\n  smo jo premagali. Do druge ožine, ki jo je bilo najlažje premagati\n  po trebuhu. Spodaj pa gosto blato. Tudi tu je bilo zanimivo opazovati odrasle\n  izobražene ljudi, s kakšnim veseljem so zabrazdali po brozgi, ko\n  je prvo nelagodje minilo.\n\n![Jamarji imamo očitno večje glave od pisateljev ...](https://jknm-novice.s3.eu-central-003.backblazeb2.com/delovni-piknik-pred-jazbino-15-06-2009/foto_1_01.jpg)\n\nBlagi vzpon, ki bi za neizkušene jamarje predstavljal težavo, sva\n  z Jernejem že v petek ponoči rešila tako, da sva napravila\n  nekakšne impro lestve iz vrvi in lesenih palic (da sva se okoli enih\n  zjutraj prepirala, kako se naredi bičev vozel, pravzaprav ni zelo\n  pomembno!), po katerih so kar poleteli, z malce adrenalina, seveda, potem pa\n  še ena ožinica in dvorana. In potem seveda navdušenje. In\n  kako je jamarstvo super in fajn. S čimer sem se seveda strinjal, a sem\n  prepričan, da naš klub letos ne bo imel prav nič več\n  tečajnikov, saj sem jim moral po pravici povedati, da je Jazbina za nas\n  prave jamarje pravzaprav mala malica in da se drugače\n  spuščamo v mnogo bolj zahtevna brezna, kjer je potrebna\n  neverjetna, skoraj nadčloveška moč, kjer moraš biti\n  iznajdljiv kakor McGajver (ali kako se že napiše?!) in moraš\n  s stisnjenimi zobmi prenesti težave, pri katerih bi se še\n  ameriški specialci usrali! Saj bi jim lagal, da bi pridobili več\n  mladih jamarjev, a nisem imel srca ... Preveč pisateljev v našem\n  jamarskem klubu itak ne rabimo, mar ne? ;-)\n\n<br>Od piknika kaj veliko nisem imel, saj je bilo navdušenih\n  obiskovalcev blata ogromno in sem se počutil že kot\n  turistični vodič, sem pa tu in tam vseeno uspel pojesti kaj od\n  čudovito pečenega mesa (in čudovito ohlajenega piva) in se\n  na koncu še zabavati z mladički, za katere so poskrbeli Miha in\n  Jerjej in ostali jamarji, ki so napravili nekakšno impro\n  žičnico brez škripca, zaradi česar je bil Marko malce\n  nejevoljen, ker tako šalabajzersko se pač ne dela, a otroci so\n  kljub temu nadvse uživali ...<br>\n\n![Tako je videti mlado dekle v Tomovem najbolj zgaranem delovnem kombinezonu\n    (in najbolj zguljenem seveda na riti!) ...](https://jknm-novice.s3.eu-central-003.backblazeb2.com/delovni-piknik-pred-jazbino-15-06-2009/foto_2_01.jpg)\n\n![Koliko časa že niso bile tako blatne in hkrati tako vesele?!\n    Jamarstvo je očitno zakon!](https://jknm-novice.s3.eu-central-003.backblazeb2.com/delovni-piknik-pred-jazbino-15-06-2009/foto_3_01.jpg)"
  },
  {
    "id": 46,
    "markdown": "# Zanimivosti s Kočevskega Roga\n\nPrejšnjo soboto, 14. marca 2009, sva s Srečkom raziskala zanimivo\n  brezno na Kočevskem Rogu, ki leži le nekaj metrov od gozdne ceste.\n  Brezno je označeno tudi na karti, zato smo ga poiskali že leta\n  2006. Takrat smo na določenem mestu našli le 1,5 m globok lijak,\n  zasut s prstjo in listjem. Ko smo se dve leti kasneje peljali mimo, smo\n  ponovno pogledali vhod in presenečeno ugotovili, ker je na dnu lijaka\n  zijala kar meter široka luknja. Žal je brezno globoko le 11\n  metrov, toda na dnu je obetavno nadaljevanje, ki je za zdaj preozko in ga bo\n  treba razširiti. Kamen pada kakih 20 metrov.\n\n![Vhod v novo odprto brezno leži nekaj metrov stran od gozdne ceste.](https://jknm-novice.s3.eu-central-003.backblazeb2.com/zanimivosti-s-kocevskega-roga-19-03-2009/slika_1.jpg)\n\n![Vhod se je odprl v dnu plitvega lijaka.](https://jknm-novice.s3.eu-central-003.backblazeb2.com/zanimivosti-s-kocevskega-roga-19-03-2009/slika_2.jpg)\n\nPotem sva raziskala in izmerila veliko udorno in prosto preplezljivo brezno.\n  Prišla sva do 15 metrov globokega dna, kjer je še 10 metrov dolg\n  poševen rov. Sledila je terenska akcija, na kateri sva našla\n  še dve novi brezni ter določila dostope do nekaterih objektov, ki\n  sva jih raziskala januarja 2009. V tev času so bile zimske razmere in\n  zaradi debele snežne odeje gozdne poti niso bile opazne. Z GPS sva\n  določila potek gozdnih potI do brezen. Meritve sem prenesel na karto,\n  tako da sem lahko v zapisnikih napisal manjkajoče dostope.\n\n![Udorno brezno.](https://jknm-novice.s3.eu-central-003.backblazeb2.com/zanimivosti-s-kocevskega-roga-19-03-2009/slika_3.jpg)\n\n![Na terenski akciji je bil tudi neki gozdni prebivalec.](https://jknm-novice.s3.eu-central-003.backblazeb2.com/zanimivosti-s-kocevskega-roga-19-03-2009/slika_5.jpg)"
  },
  {
    "id": 71,
    "markdown": "# Iz klubskega arhiva: Brezno Cinkov križ\n\n<b>Reportaža</b>\n\n## Globlje ni bil v Novem mestu še nihče\n\n»Aloooo!«\n\n»Jaaaa! Kaj jeeee?«\n\n»Na dnu seeem! Pridi doool!«\n\n»Okeeeej!«\n\nTrzljaji vrvi, ki je napeta poleg mene, so seže zdavnaj umirili. To pomeni, da se je Tomaž že izpel iz vrvi, se razgledal po dvorani ter poiskal primerno zavetišče pred morebitnim padajočim kamenjem, sigo ali blatom, ki bi ga jaz lahko sprožil. Zategnem si plezalni pas, pregledam, ali so vponke pravilno zavite, povečam dotok vode v karbidovko, da se medla lučka na čeladi nenadoma poveča v soliden plamenček, ki oddaja dovolj svetlobe, da se brez strahu začnem prerivati skozi razpoko, ki sem jo pred tem eno uro širil, kajti odkrili smo nadaljevanje - ozko špranjo, skozi katero je bilo čutiti močan prepih. Razpoko smo širili, dokler ni bila primerna za spust v neznane globine Kočevskega roga. Ko se na popkovini rutinsko vpenjam na nosilno vrv, začutim v mišicah nekakšno negotovost. Končno sem le na robu 90-metrskega brezna, v katerem ni bil še nihče in ki nam zopet ponuja tisto, za kar nas pravzaprav vleče v podzemlje: odkriti nekaj novega, neznanega ter videti še tisti košček sveta izza prvega vogala. Ponuja nam priložnost, da snamemo drobno tančico, ki zakriva košček obraza matere Zemlje.\n\nLuč je dobra, blata ni preveč, zato je vrv čista, desonder dobro deluje. V sunkih se odrivam od stene ter drvim v globino. Vsak odriv pomeni, da sem 4 metre globlje. Tako hudičevo čudovit je občutek, ko praktično lebdiš v zraku, pripet si le na 10-milimetrsko vrv, ki je v dvorani večjih dimenzij videti kot drobna pajkova nit. In ta pajkova nit nam pomeni življenje. Edina vez s soncem je. Zato jo toliko bolj varujemo, kajti ena sama je.\n\nNa vmesnem pritrdišču sem. Občutek zanesljivosti se mi je že razlil v vsako mišico telesa. Opravim rutinske poteze: vpnem se v pritrdiščno vponko, vpnem ročno zavoro na vrv, na kateri visim, izpnem desonder ter ga vpnem na vrv pod pritrdiščem, ki zopet teče v neznano. Dna še ne vidim. Ja, Tomaž pred mano je tukaj našel zanimivo rešitev za vmesno pritrdišče. Zvezal je nekaj »gurten«, da je znižal pritrdiščno vponko ter s tem omogočil vrvi, da visi v popolni navpičnici. S tem se vrv v nobeni točki ne dotika stene. Tako je v veliki meri zmanjšana verjetnost, da bi se vrv drgnila ob ostre skale ter se poškodovala. S poškodbo bi bila nosilnost vrvi seveda manjša, kar je ob morebitnem padcu v globino lahko odločilno. Pa še nekaj: vrhunske vrvi so tudi drage.\n\nŽe vidim lučko na dnu. Ta lučka vnese toplino v srce, čudovit občutek, da nisi sam, da je tu še nekdo, ki želi podobno, kateremu se misli gibljejo v isti smeri.\n\nŠe čez tole melišče, kjer se je potrebno še enkrat prepeti, še kakšnih 20 metrov skozi zrak in na dnu sem. Po najini oceni okoli 200 metrov od vhoda v brezno. In kaj sedaj na dnu?\n\nTomaž me je počakal, da bi nadaljevala skupaj. Dvoranica na dnu je široka 3x4 metre, v enem kotu je luža, kar pomeni, da ob vrnitvi ne bo problem za vodo. Okoli naju so visoke stene, le eno okno se odpira v steni. Poleg okna je na dnu še razpoka. Najprej se odločiva za razpoko. Suha je. Zemlja na dnu, ki jo je voda dolga stoletja spirala na dno, je zelo zbita. Voda si je za svojo večno potovanje v smeri središča Zemlje očitno izbrala drugo pot.\n\nPrijatelju žari obraz. Navdušenja ne skriva.\n\n»Malecki, v vodoravnem delu sva. Naprej gre! Madona, če prideva v Toplicah ven?«\n\nMolčim. Preveč napet sem. Plaziva se po plitvem rovu, ki ima zelo dobro lastnost, namreč to, da je suh.\n\nHudiča! Neee! Rov se konča. Blato, ki se je stoletja stekalo v ta požiralnik, ga je postopoma popolnoma zamašilo. Voda si je poiskala drugo pot v globine, rov pa se je sčasoma posušil. No, v tem delu brezna nadaljevanja ne bo. Nekaj upanja na uspeh nama daje še okno. Vrneva se torej v glavno dvoranico ter poskušava drugje. Na vsej steni ni primernega mesta za pritrdišče vrvi, zato si uredim stojišče ter varujem Tomaža, ki prosto prodira skoz okno po suhi, poševni razpoki, ki je oblita s sigo. Ustavi se pred previsom. Še vedno ne najde primernega pritrdišča, zato pač tvega ter nadaljuje spust.\n\n»Ej, kaže, da sem na dnu razpoke. Nadaljevanja ni videti!«\n\n## S karbidom bo šlo bolj na tesno\n\nUh, kako sovražim te besede: na dnu sem; nadaljevanja ni videti; prepiha ni; konec je, naprej ne gre ter podobne. Ker hočem biti na najnižji točki brezna tudi sam, se spustim do Tomaža. Res je. Pogleda levo in desno nista navdušujoča. Le en kamin proti koncu razpoke nama še daje upanje. Že se začenjam vzpenjati, pa kmalu trezno premislim: kline in kladivo sva pustila više, »gurten« nama je zmanjkalo, vrvi za varovanje tudi nimava. Bolje, da ne izzivam. Za danes nam je narava dovolj široko odprla mošnjo, v kateri so njene skrivnosti. V vsakem primeru bo potrebno ponovno v jamo. Treba jo bo izmeriti, narisati ter pregledati vsak njen kotiček zaradi morebitnega nadaljevanja.\n\nVzpneva se nazaj do luže ter se začneva pripravljati za vzpon. Kakšne 4 ure smo že na delu v tej temi pri temperaturi okoli 8° C. Luč mi komaj še gori. Verjetno mi v karbidovki zmanjkuje vode. Na srečo za vodo ni problem, saj je luža dovolj globoka. Očistim še notranjost karbidke ter izločim ostanke izgorelega karbida. Madona, s karbidom bo šlo pa na tesno! Dvomim, če ga bo dovolj do vrha.\n\nTomaž se strinja, da prvi začnem vzpon, čeprav sem kot drugi prišel na dno. Mu bom morda pomagal, da bo laže prišel skozi gornjo ožino. Pregledam, ali so pripomočki za vzpon na svojem mestu, zategnem pas, vpnem nožno ter prsno prižemo ter vklopim »avtomat za vzpenjanje«. Tako pravimo ritmičnemu dvigovanju obeh rok, s katerima po vrvi dvigujemo prižemo, jo obremenimo ter se s pomočjo obeh nog, ki ju imamo v stopni zanki, dvignemo. Dvigajoče telo hkrati dvigne tudi prsno prižemo, ki je pripeta na^ prsih. Prižeme imajo lastnost, da vpete na vrvi lahko potiskamo le v eno smer, v nasprotno pa ni mogoče, ker aluminijasti zobci zgrabijo vrv, ter ji s tem preprečijo, da bi drsela skozi. Na ta način si vpet s plezalnim pasom in prižemama na vrv, po kateri se postopoma dvigneš. Dvigneš eno prižemo, obremeniš mišice, dvigneš spet drugo prižemo in že si 30 — 40 cm više. In tako naprej, vse do vrha. Vmesno prepenjanje mi ne dela preglavic, zaupam svojim rokam ter dokaj hitro premagam 90 metrsko steno. Še skozi razpoko na vrhu te vertikale se moram stlačiti, pa bo šlo. Ob tem mi je zelo dobrodošla Ivanova pomoč, ki je tačas vseskozi potrpežljivo čakal, če bo komu od naju potrebna pomoč. Ves zasopel ter preznojen zavpijem v razpoko proti dnu:\n\n»Tomaaaaaž. Prostooo!«\n\n»Okeeeej! Vzpenjam seeee!« nedoločeno odmeva od skal, vendar kljub temu vem, da je Tomaž razumel moj klic.\n\nS tem da sem priplezal v majhno dvoranico na globini 125 metrov, sem dal dovoljenje Ivanu, da se lahko vzpne stopnjo nad mano, ter hkrati Tomažu, ki je ostal na dnu, da se lahko vzpne do mene, ker na vrvi lahko visi le en jamar. Takšno tehniko pri vzpenjanju imenujemo štafetna tehnika.\n\nIvan je bil že pripravljen za vzpon do naslednje stopnje, kjer je še vedno Robert. Ostal je namreč v vhodni vertikali, da bi nudil pomoč ob vračanju skozi zahtevno štirimetrsko razpoko. Sladkal sem se s čokolado, ki mi jo je prihranil Ivan, ter lovil sapo. Ivan je na stropu dvoranice, 10 metrov nad mano, bentil, sopihal ter klical vse vrage sveta. Ne vem sicer, kako se je splazil skozi, vem le to, da mi je na glavo kar naprej prožil zemljo ter prod, ko je z nogama iskal najmanjšo možno oporo, ki bi mu omogočila, da bi se prebil skozi. No, Ivč ne bi bil Ivč, če se ne bi rešil sam in sicer za ceno ene hlačnice kombinezona, ki jo je pustil v ožini.\n\n## S 100 metri vrvi na hrbtu\n\nMedtem je Tomaž že prisopihal do mene, kar je .pomenilo, da z vzponom lahko nadaljujem tudi sam. In resnično ni bilo tako lahko. Uporabiti sem moral vse znanje, da sem se splazil skozi. Pri tem sem moral sneti celo zaščitno čelado in odpeti vse dele opreme, ki jih nisem potreboval. Vso kramo sem navezal na vrv, ki jo je Ivč skozi razpoko potegnil više. Robert je bil medtem že tik pod vrhom, kmalu za njim je poslednjih 117 metrov začel premagovati Ivč, sam pa sem čakal na Tomaža, ki je preklinjal razpoko pod mano. S čelado ni šlo. Slekel je plezalni pas, da sem ga varoval le s pomožno vrvjo. Šele ko je slekel tudi kombinezon, mu je uspelo, da se je rešil dvajsetminutnega objema dveh sten. Ko sva se oba oddahnila ter končno zravnala hrbte v vhodni vertikali, je bil Ivč že na vrhu. Ja, precej časa smo se mudili v tej razpoki. Pa kaj, ko smo jo razširili le toliko, kolikor je bilo potrebno, da je človek splezal skozi. Za nazaj niti nismo razmišljali, le Robert je ostal tostran razpoke, da bi nudil pomoč ob vračanju.\n\nV jami smo že kakšnih šest ur, razen čokolade nismo ničesar zaužili, čutara s čajem pa seje preveč ohladila, da bi bil čaj primeren za pitje, saj sva bila še vedno razgreta. Vode imam dovolj, karbid...? Ja, karbid moram še dodati. Že prejšnjič sem ga shranil v plastični posodi, da bo pri roki, če komu ne bo zadostovalo za vzpon do vrha.\n\n»Vsi hudiči, kje je karbid?« zabentim.\n\nTudi Tomažev pogled mi pravi, da bi moral biti karbid tu notri. Toda če ni, še vojska ne vzame, pravi pregovor. Le kdo si je vzel večjo porcijo? Morda pa me je občutek varal, ko sem mislil, da bo škatlica karbida v 'sili za vse dovolj. Tako ali drugače — ostal bom brez luči. Ne smem izgubljati časa, samo ven, ven moram, in to čim hitreje, mi je vrtalo po možganih. Na hrbet si naložim 100 metrov rezervne vrvi, ki jo je potrebno odnesti ven, vzamem še nekaj klinov, merilni komplet ter kladivo pa še kramp, s katerim smo širili razpoko. Kar prijetno breme. Vpnem se na vrv ter vklopim »avtomat za vzpenjanje«. Deset, petnajst metrov je že pod mano, ko me Tomaž opomni:\n\n»Ti, nekam slabo luč imaš,« pravi.\n\n»Ja, kaže, da crkuje.«\n\nPotipam karbidovko, ki je vroča, ter jo stresem. S tem naj bi povečal dotok vode na karbid, posledica pa naj bi bila burnejša kemijska reakcija ter s tem več proizvedenega acetilena ter tudi večji plamenček na gorilniku, ki je pritrjen na čeladi. Toda to je bila poteza v trenutku, ko človek ne ve, kaj bi pametnega ukrenil. Poteza, storjena v strahu. Še tisti borni plamenček je ugasnil. Nobene vžigalice mi niso več pomagale. Prekleto, le kdaj bom zamenjal to mehko smučarsko čelado z doma narejenim gorilnikom za novo, sodobno, varno, na kateri bi le obrnil gumb in električna iskra bi opravila svoje. Sveto sklenem, da brez nove čelade s piezzoelektričnim vžigom ne grem več globlje kot 10 metrov. Enkrat se to pomanjkanje kvalitetne opreme vendar mora nehati.\n\nVisim sredi dvorane, ničesar ne vidim, rezervni vžigalnik sem izgubil, ne vem, kaj bi. Strah me je.\n\n## Izredno stanje v centru za ravnotežje\n\nLe kaj me je pripeljalo tega hladnega drugojanuarskega dne sem gor, na hrib, v kraljestvo medvedov? Prav gotovo je že večer. Mislim, daje zunaj zvezdna noč. Kako lepo bi bilo v topli sobi kramljati s prijatelji ali poslušati glasbo. Lahko bi delali še tisoč drugih stvari, ki nas zanimajo, pa smo si izbrali ravno to nevarno lazenje po skalah, sigi in blatu. Le čemu? slišim marsikdaj. Ljudje, oprostite, saj vam ne znam odgovoriti, vem le eno: vleče nas v notranjost, v osrčje Zemlje. Vleče nas razdevičenje golih skal ali pa prečudovitih sigastih tvorb. Neizmerna je moč, ki nas vabi v prostore, kjer nikdar ne posije sonce, kamor še ni stopila človeška noga. Videti nekaj, česar človeško oko pred tabo še ni videlo, to je zares lepo. Le drobne živalce pa netopirji so tu življenje. Vse ostalo je tako resnično mrtvo. Pa vendar, kadar plezam, imam občutek, da kamen oživlja ter mi pomaga meter za metrom više.\n\nOdločiti se moram: ali bom sestopil do Tomaža ali pa bom tvegal in se v popolni temi vzpel do vrha. V prvem primeru bi prvi izplezal Tomaž ter mi nekako prinesel rezervni karbid. V tem primeru bi se moral ponovno spustiti do mene. Ne, nikakor! Nobenih variant, zavlačevanje ni dobrodošlo. Nadaljeval bom, dokler bo le šlo. Upam le, da se bom pri prepenjanju dobro znašel.\n\nŽimarim. Vrv se vrti okoli svoje osi in ker sem v popolni temi, me občutek ravnotežja zelo vara. V centru za ravnotežje v mojih možganih je sedaj prav gotovo izredno stanje.\n\nPrižimarim do vozla, ker je sredi brezna zvezana vrv. »Brez naglice pri prepenjanju!« Ta stavek si nenehno ponavljam. Globoko vdahnem, z rokama se potegnem više, prsna prižema je zagrabila, izpnem ročno prižemo in jo vpnem na vrv nad vozlom, se zopet dvignem z rokama ter storim enako še s prsno prižemo. Glej glej, prav v redu je šlo. Pridobivam samozavest. Zažvižgam si melodijo, nato še eno, medtem pa se vztrajno vzpenjam. Saj gre, in če gre gor, še toliko bolje.\n\n## Z zvezdami bi bilo vse še lepše\n\nNa točki, ki jo imenujemo Okno, imam probleme, saj se vzpenjam ob steni, ki je ne vidim, občutim pa trdo sigo na svoji čeljusti, ker sem izgubil ravnotežje ter »poljubil« skalno steno. Tudi čez kratko melišče hodim negotovo. Takšna je pač hoja v temi, v breznu pa je še toliko težja. Vpnem se na vrv nad pritrdiščem, ko zaslišim Tomaža na dnu:\n\n»Malecki, kako gre?«\n\n»Še sem med živimi!«\n\n»A boš šel do vrha?«\n\n»Bom poskušal!«\n\nKaj več med vzpenjanjem ne govorimo. Škoda časa pa še besede težko razločim, ker se zvok odbija od sten. Pogovor izzveni kakor kričanje v praznem vodnjaku.\n\n»Malecki, a grem lahko za tabo?«\n\n»Lahko, sem že čez melišče.«\n\n»A boš pazil na kamne?«\n\n»Bom, kolikor bom pač mogel brez luči.«\n\nTe besede vsebujejo veliko prijateljstva. Sožitja ter medsebojne pripadnosti ne znam opisati, pomembneje je, da ga čutim. In ta občutek je motiv, ki nas nosi preko vseh ovir. V mojem primeru vliva moč v mišice, da lahkotno rinem proti vrhu. Pazim naj, da ne bom sprožil kakšnega kamna, ki bi prijatelja niže lahko poškodoval? Seveda bom pazil, na Tomaža še toliko bolj - ženo in hčerko ima doma.\n\nPri naslednjem prepenjanju sem imel težave. V temi sem v prsno prižemo vpel napačno vrv, in preden sem spoznal napako, sem se že zapletel v vrvi. Počasi sem otipaval tehnične pripomočke na plezalnem pasu ter si v temi skušal zapomniti njihov položaj. Vrv se je nasukala okoli svoje osi. Včasih ima človek premalo rok, da bi lahko opravil vse delo, ki ga čaka, ali pa da bi kontroliral svoj položaj. Naj bo rešitev še tako preprosta, tokrat sem jo uporabil prvič. Umazano vrv sem vtaknil med zobe, da sem imel prosto levo roko. Ja, če je potrebno, se človek v nerodni situaciji tudi znajde.\n\nŠe nekaj metrov, pa bom prižimaril do debla, ki so ga v brezno prav gotovo vrgle bistre človeške glave. Samo da doni v breznu, ko se debla odbijajo od sten, pa so srečne. Kako srečne in prazne hkrati, se niti ne zavedajo. Jamarjem takšna debla, zagozdena v vertikalnem breznu, pomenijo smrtno nevarnost. In ta črna, mokra gmota nad mano s svojo skrito energijo preži kakor ujeda na plen.\n\nDeblo je ostalo na svojem mestu. Nisem ga sprožil na dno. Tako je prav, previden je treba biti, saj je spodaj še Tomaž.\n\n»Ej, a je spodaj še kdo živ?« slišim vpiti Ivča kakšnih dvajset metrov nad sabo.\n\n»Več luči! zavpijem nazaj in res sta Ivan in Robert na rob brezna postavila čelado s prižgano lučjo. Toplo mi postaja pri srcu, čeprav je zunaj čutiti krepak januarski mraz. Droben plamenček, ki ga vidim nad sabo, mi pospešeno vliva moč v organizem, čudovit je občutek zmagovalca. Zmagovalca nad kom ali čim? Nad naravo? Nikakor, saj nje ni potrebno premagovati, njo je treba spoštovati in jo občudovati. Danes jedel mojega jaza, ki pravi »pojdi«, zopet premagal drugi del, ki pravi »stoj«.\n\nIzpnem se z vrvi ter zravnam hrbet. Zares je zunaj mraz, najraje bi odšel do našega kombija na čaj, vendar moram počakati še Tomaža. Saj bo kmalu zunaj. Škoda le, da ni zvezdna noč. Lep trenutek mojega življenja bi bil v zvezni noči še za odtenek lepši.\n\n____________________\n\nZapis je nastal, ko so Robert Bučar, Ivan Lukšič, Tomaž Bukovec in Marko Pršina (vsi člani Jamarskega kluba Vinko Paderšič-Batreja, Novo mesto) 2. januarja 1986 prodrli v najgloblje brezno v občini Novo mesto - v preko 200 metrov globoko Brezno pri Cink Križu v Kočevskem Rogu.\n\n____________________\n\n<b>Opombe</b>\n\n- undefined\n\n- undefined\n\n- undefined\n\n____________________\n\nOpomba urednika:\n\nGornji prispevek smo objavili, ker menimo, da nekako sodi v sklop aktualnih dogajanj v breznu Cink križ. Pozoren bralec bo med vrsticami gotovo razbral \"duh časa\" iz klubskega obdobja pionirskih osvajanj brezen s pomočjo vrvne tehnike. Med drugim so opisane tudi težave v ožinah, ki še za današnje raziskovalce predstavljajo trd oreh.\n\nPrispevek je bil objavljen v Prilogi Dolenjskega lista, let. 37, št. 11, str. 13. Datum izida časopisa: 13. marec 1986.\n\nOpis tega mogočnega brezna najdete [tukaj](https://jknm.s3.eu-central-1.amazonaws.com/iz-klubskega-arhiva-brezno-cinkov-kriz-1-18-06-2009/3631_cinkov_kriz.pdf)."
  },
  {
    "id": 47,
    "markdown": "# JKNM prejel nagrado Viljema Puticka\n\nDruštvo za raziskovanje jam Ljubljana že tradicionalno razpisuje nagrado Viljema Puticka za najboljši jamarski raziskovalni dosežek preteklega leta, katere namen je zbrati in izpostaviti pomembne dosežke jamarskega raziskovanja in vzpodbuditi jamarje k ustreznemu dokumentiranju odkritij. Za dosežek organizator šteje pomembno raziskovanje nove jame ali pomembno odkritje novih delov že znane jame.\n\nVilém Puttik, Wilhelm Putick oz. Viljem Putick (1856 - 1929), po katerem je nagrada dobila ime, je bil eden od pionirjev sistematičnega raziskovanja in dokumentiranja kraškega podzemlja pri nas, obenem pa je bil leta 1910 eden glavnih pobudnikov za ustanovitev Društva za raziskavanje jam v Ljubljani.\n\n![Viljem Putick. Foto Wikipedija.](https://jknm-novice.s3.eu-central-003.backblazeb2.com/jknm-prejel-nagrado-viljema-puticka-20-03-2009/55.jpg)\n\nNa objavljen razpis smo se javili tudi v našem klubu in Andrej Gašperič je pravočasno poslal obširno prijavno gradivo o našem največjem raziskovalnem uspehu v letu 2008 - Čaganki. Tekstualnemu delu smo ob bok postavili še izdelano LCD prezentacijo o jami ter petminutni film Srečka Vidica.\n\nPodelitev nagrad je bila v sredo, 18. marca v prostorih Naravoslovnotehniške fakultete v Ljubljani. Komisija oz. njen predsednik Gregor Pintar je kot najboljši jamarski raziskovalni dosežek v letu 2008 ocenila naše raziskave v novoodkriti jami Čaganka, tako da smo s tem postali ponosni lastniki nagrade ter prejemniki izvirnega umetniškega dela.\n\n![Slovenski jamarski Oskar. Foto Marko Pršina.](https://jknm-novice.s3.eu-central-003.backblazeb2.com/jknm-prejel-nagrado-viljema-puticka-20-03-2009/20090319_255_01.jpg)\n\nPo podelitvi nagrad smo Marko Pršina, Andrej Gašperič in Jernej Tramte zbranemu občinstvu potek raziskav prikazali še s pomočjo LCD projekcije. Predstavitev smo zaključili s prikazom filma Čaganka avtorja Srečka Vidica - a žal brez tona. Ker je bil aplavz v dvorani resnično odmeven, smo se potrudili, rešili tehnične težave ter film zavrteli še enkrat - tokrat z delujočim tonom - in poželi še večji aplavz.\n\n![Zadovoljni predstavniki kluba z nagrado. Foto Marko Simić.](https://jknm-novice.s3.eu-central-003.backblazeb2.com/jknm-prejel-nagrado-viljema-puticka-20-03-2009/1.jpg)\n\nPo končani predstavitvi je sledilo družabno srečanje, kjer smo bili deležni številnih ustnih čestitk, ki jih na tem mestu prenašam vsem, ki ste k navedenemu uspehu karkoli prispevali.\n\nPS: Bilo bi neetično, če bi zamolčali, da smo bili na razpisu edini prijavitelji ;-)<br>Vir: [Društvo za raziskovanje jam Ljubljana](http://dzrjl.speleo.net/)"
  },
  {
    "id": 48,
    "markdown": "# Jamarski tečaj 2009\n\n![](https://jknm-novice.s3.eu-central-003.backblazeb2.com/jamarski-tecaj-2009-02-04-2009/jamarski_tecaj.jpg)\n\nJamarski klub Novo mesto vabi vse, ki se vam zdi jamarstvo privlačen in zanimiv način koriščenja prostega časa, da se vpišete v&nbsp;tečaj za pridobitev naziva <b>jamar pripravnik</b>.\n\nZačeli bomo v petek, 10. aprila 2009, ob 19. uri na sedežu kluba na Seidlovi ulici 29 v Novem mestu. Več informacij lahko dobite na tel. 041 436 388 (Miha).\n\n### Program tečaja\n\n<b>Petek, 10. april ob 19. uri</b>\n\n- undefined\n- undefined\n- undefined\n- undefined\n- undefined\n- undefined\n- undefined\n\n<b>Nedelja, 12. april ob 08. uri</b>\n\n- undefined\n- undefined\n\n<b>Četrtek, 16. april ob 19. uri</b>\n\n- undefined\n\n<b>Petek, 17. april ob 19. uri</b>\n\n- undefined\n- undefined\n- undefined\n- undefined\n- undefined\n- undefined\n- undefined\n- undefined\n- undefined\n- undefined\n- undefined\n- undefined\n\n<b>Nedelja, 19. april ob 08. uri</b>\n\n- undefined\n\n<b>Petek, 24. april ob 19. uri</b>\n\n- undefined\n- undefined\n- undefined\n- undefined\n- undefined\n- undefined\n- undefined\n\n<b>Sobota, 25. april ob 08. uri</b>\n\n- undefined\n- undefined\n\nVeč splošnih informacij o tečaju dobite tudi na teh straneh v poglavju&nbsp;[Izobraževanje](https://www.jknm.si/si/izobrazevanje/).\n\nVabljeni vsi bodoči raziskovalci in ... povabite prijateljice in prijatelje!"
  },
  {
    "id": 372,
    "markdown": "# Čaganka - praznični teden\n\nČas dopustov v prazničnem tednu smo izkoristili za dve akciji v Čaganki. Prva je potekala v torek, 23. decembra 2014, udeležili pa smo se je Srečko, Šini, Tico in Klemen. Srečko in Šini sta se namenila v Južni rov, kjer je potrebno nadaljevanje rova iskati v tesnem podornem rovu. Na poti do delovišča sta namestila železne stope, ki močno olajšajo prehod skozi dve krajši stopnji. Na samem delovišču sta uspela razbiti dve večji skali, ki sta preprečevali prehod. Odstranila sta veliko materiala, vendar je potrebno za nadaljevanje prehoda opraviti še dosti dela. Sta pa povedala, da je izza razpok mogoče zaznati prepih, ki napoveduje nadaljevanje jame tudi v Južnem rovu.\n\n![Srečko izdeluje železni stop v Koralnem grebenu](https://jknm-novice.s3.eu-central-003.backblazeb2.com/caganka-praznicni-teden-29-12-2014/slika_1.jpg)\n\nIstočasno sva s Ticotom nameravala plezati kamin Game Over. Glede na ocene smo v več akcijah do sedaj preplezali dobrih 60 metrov stene. Naj omenim, da je od mesta, kjer smo začeli plezanje, do dna brezna okoli 30 metrov globine. Torej lahko ocenimo, da smo do sedaj v kaminu priplezali okoli 90 metrov visoko. Na tej akciji sva se spopadla s krušljivo steno, a vseeno nama je uspelo preplezati dodatnih 20 metrov stene. Trenutna ocena dosežene višine v kaminu Game Over torej znaša 110 metrov. Na vrhu sem poizkusil z laserjem izmeriti še preostanek kamina, ki ga lahko slutimo v črnem oknu, vendar zaradi kapljic vode laser ni mogel izmeriti dolžine. Moja ocena je, da je potrebno do vrha kamina preplezati vsaj še 30 metrov. To pomeni, da se bo končna globina brezna Game Over gibala okoli 150 metrov! Takih brezen smo bili do sedaj vajeni samo na Kaninu, sedaj pa smo ga našli tudi na »plitvem« dolenjskem krasu.\n\nDruge akcije, ki je potekala v soboto, 27. decembra,  smo se udeležili Jure Tičar (JK Brežice), Marč, Šini, Miha in Klemen. Ker je Čaganka v zadnjih dveh letih doživela kar veliko obiskov raziskovalcev in občudovalcev, se je ta promet poznal tudi na obrabi vrvi. Tako smo opazili poškodbe vrvi v tretji stopnji in 70-metrskem breznu. Zato sta na tej akciji Šini in Marč preopremila ti dve stopnji in zamenjala poškodovane vrvi.\n\n![Bolje pozno kot nikoli. Ker smo ugotovili, da nimamo nič drv za zimo, je Marč nasekal nekaj drv pred prvim resnim snegom (snežiti je začelo čez 12 ur).](https://jknm-novice.s3.eu-central-003.backblazeb2.com/caganka-praznicni-teden-29-12-2014/slika_2.jpg)\n\n![Miha je bil deležen groženj zaradi zamujanja.](https://jknm-novice.s3.eu-central-003.backblazeb2.com/caganka-praznicni-teden-29-12-2014/slika_3.jpg)\n\nOstala trojica smo imeli v načrtu kopanje nadaljevanja v fosilnih delih Kalaharija. V jamo sva se prva odpravila Jure in jaz, saj je Miha malo zamujal. Zato sva se odločila, da bova najprej poizkusila preplezati krajšo stopnjo do okna, ki se odpira v zadnjem breznu pred galerijo Kalahari. Po preplezanih 5 metrih stene sem prišel v okno in ugotovil, da ni nikjer možnega nadaljevanja. Ko sva razopremljala stopnjo, se nama je pridružil še Miha. Skupaj smo se zapodili v kopanje nadaljevanja, ki smo ga načeli že na prejšnjih akcijah. Po šestih urah kopanja smo prebili čep in ogledali smo si nadaljevanje prehoda, ki pa je zaenkrat še neprehoden. Začutili smo tudi močan prepih, ki nakazuje zelo obetavno nadaljevanje. Galerije in dvorane, ki se nahajajo v nadaljevanju bodo žal morale počakati do novega leta, saj nam je letos zmanjkalo časa. Do takrat pa nam ostane samo sanjarjenje o novih (kilo)metrih jame (za glasbeno podlago predlagam pesem skupine MI2 – Čista jeba (link na: https://www.youtube.com/watch?v=_u8CpQdZLMA), ki dobro opiše delo v Čaganki).\n\n![Začetek rova, ki je bil pred začetkom kopanja širok le okoli 10 x 30 centimetrov.](https://jknm-novice.s3.eu-central-003.backblazeb2.com/caganka-praznicni-teden-29-12-2014/slika_4.jpg)\n\n![Po v škarpe zloženem izkopanem materialu lahko vidimo, da je bil na akciji zraven tudi Miha.](https://jknm-novice.s3.eu-central-003.backblazeb2.com/caganka-praznicni-teden-29-12-2014/slika_5.jpg)\n\nZa pokušino si lahko v spodnjem videu ogledate še kako Čaganka zgleda v resnici. Za to se moramo zahvaliti Tomažu Grdinu, ki je izdelal 3D model Čaganke.\n\n<video align=\"center\" src=\"https://www.youtube.com/embed/Dhfgyw3-WwY\" width=\"80%\" isUpload=\"true\" />\n\nFotografije: Damijan Šinigoj in Miha Rukše.\n\nNa akcijah smo sodelovali: Jure Tičar (JK Brežice), Matija Gašperšič, Srečko Vidic, Miha Rukše, Damijan Šinigoj in Klemen Mihalič."
  },
  {
    "id": 283,
    "markdown": "# Moj dihalnik zopet zadihal\n\nTo nedeljo, 16. decembra 2012, sva se z Anžetom odpravila v Moj dihalnik. Meni je bila to letos prva akcija v tej jami, Anžetu pa v dveh tednih že tretja. S seboj sva imela vse potrebno in še več. Težko macolo, tri špice, dleto, metrsko »štango«, pet svedrov, hiltija in 10 kg akumulatorjev, kot da greva za en teden v jamo, ne pa za nekaj uric. Sneg je na površju kar dobro pobiralo, kar se je čutilo tudi v jami. Na najnižji točki sva se lotila razbijanja podora, ki je bil na nekaterih mestih najprej zalit z blatom, da pa je bilo veselje še večje, je vse skupaj za povrh prekrila še siga. Za piko na i pa je vse skupaj vdelano v brezence, kjer se po vertikalni osi skoraj obrniti ne moreš, da horizontale sploh ne omenjam.\n\n![Čistilec \"dihalnih\" poti 1 - Andrej. Foto Anže Tomšič.](https://jknm-novice.s3.eu-central-003.backblazeb2.com/moj-dihalnik-zopet-zadihal-21-12-2012/slika_1.jpg)\n\nSkratka zagnano sva grizljala jamsko polnilo in vmes debatirala o vsem mogočem in tako kamenček po kamenček, pa še kar je blata in sige zraven, nadrobila za en dober transport materiala. Tako je Anže kmalu začutil ponoven prepih z dna podora, ki smo ga pred leti izgubili oz. zadelali. Takoj se je optimizem pri kopanju povečal, a kaj, ko ni bilo več prostora za umikanje materiala, vreče za transport pa so bile vse že polne. Tako nama ni preostalo drugega, kot da sva material v vrečah potegnila na površje in zaključila z akcijo.\n\n![Čistilec \"dihalnih\" poti 2 - Anže. Foto Andrej Gašperič.](https://jknm-novice.s3.eu-central-003.backblazeb2.com/moj-dihalnik-zopet-zadihal-21-12-2012/slika_2.jpg)\n\nPri odpiranju \"dihalnih\" poti v dihalniku sva sodelovala Anže Tomšič in Andrej Gašperič."
  },
  {
    "id": 50,
    "markdown": "# Reševanje psa iz brezna\n\nV nedeljo 5. aprila 2009, se je zgodil nepozaben dan za psa z imenom Ago (pasma nemški prepeličar). V lepem popoldnevu smo bili ob lovski koči nad Kostanjevico, kjer smo si ogledali vhod bližnjega Brezna pri lovski koči. Vhod je zavarovan z leseno ograjo, tako da smo lahko globino preverili samo s kamnom. Za enim izmed kamnov se je pognal pes in zgrmel v 14 metrov globoko brezno.\n\nZ Borutom sva odhitela domov po jamarsko opremo in že med vožnjo načrtovala potek reševanja in se pozanimala za morebitno veterinarsko pomoč. Ko sva se čez pol ure vrnila, sem se takoj spustil v brezno, Borut pa je pripravljal reševalno vrv. Ago me je na vejah na dnu pričakal z veselim izrazom, vendar se od šoka ni premikal. Misleč da je poškodovan, sem ga previdno vstavil v nahrbtnik ter ga pripel nase. Iz brezna sva se dvigala počasi, saj ima okoli 35 kg.\n\n![Ago v nahrbtniku.](https://jknm-novice.s3.eu-central-003.backblazeb2.com/resevanje-psa-iz-brezna-14-04-2009/resevanje_agota.jpg)\n\nZunaj sta naju pričakala tudi kostanjeviška jamarja, ki sta se odzvala klicu na pomoč. Pes je od sreče skočil iz nahrbtnika in začel tekati naokoli, kot da se ni nič zgodilo. Od veselja še dolgo časa nismo mogli zakriti nasmeha na obrazu. Temu smo primerno proslavili in si za zaključek podali roke za uspešno reševanje. Junak dneva pa je bil pes Ago."
  },
  {
    "id": 54,
    "markdown": "# Lobanja X\n\nO odkritju človeške lobanje v Kotarjevi prepadni pri Stranski vasi v začetku aprila smo v naših novicah že [pisali](/novica?id=51). Našli smo jo v t. i. zgornji dvorani, ki je na načrtu označena z B3. Najdbo smo takoj prijavili sektorju Kriminalistične policije Policijske uprave Novo mesto. Dne 21.4. 2009 smo s kriminalisti izvedli skupno akcijo z namenom, da si najdbo ogledamo, jo dokumentiramo ter po možnosti dvignemo na površje.\n\n![Načrt Kotarjeve prepadne z oznako lege lobanje (rdeče). Vir: Kataster JKNM.](https://jknm-novice.s3.eu-central-003.backblazeb2.com/lobanja-x-23-04-2009/1.jpg)\n\n![\"Forenzična\" ekipa. Foto: Jože Tomšič.](https://jknm-novice.s3.eu-central-003.backblazeb2.com/lobanja-x-23-04-2009/2.jpg)\n\nKriminalistom smo med dokumentiranjem glede na težave z njihovim fotoaparatom ponudili \"jamarskega\", ki je jamskega okolja že vajen in je seveda deloval. Okoliščine v jami so me spominjale na serijo »Na kraju zločina«.\n\nŽe ob odkritju ostankov lobanje smo opazili, da je le-ta zasigana (delno zalita z jamsko sigo). Po posvetu v jami smo se odločili, da ostanke odnesemo na površje. Za njen izkop smo uporabili vsa možna delovna sredstva - od kamenja pa do jamarskega kladiva.\n\nPo približno 30 minutah smo lobanjo nepoškodovano odstranili iz sigovega objema, pri čemer se je trudil predvsem Andrej. Ob lobanji smo našli še večjo količino lončevine (med drugim tudi ostanke lončene posode), katerih večji del je ostal v jami. Po fotografiranju smo najdbe skrbno pripravili za transport in jih odnesli na površje.\n\n![Lobanja X in Tom. Foto: Andrej Gašperič.](https://jknm-novice.s3.eu-central-003.backblazeb2.com/lobanja-x-23-04-2009/3.jpg)\n\n![Andrej med \"izklesovanjem\". Foto: Jože Tomšič.](https://jknm-novice.s3.eu-central-003.backblazeb2.com/lobanja-x-23-04-2009/4.jpg)\n\n![Med pripravami za transport. Foto: Andrej Gašperič.](https://jknm-novice.s3.eu-central-003.backblazeb2.com/lobanja-x-23-04-2009/5.jpg)\n\nPo dveh dneh so nas kriminalisti obvestili, da so lobanjo in lončevino dali v pregled arheologom Dolenjskega muzeja iz Novega mesta. Po njihovih prvih ocenah imamo opraviti z najdbo iz obdobja bakrene ali bronaste dobe (3000 - 2000 let pr. n. št.). Vsekakor bo za potrditev teh prvih ocen potrebna natančnejša analiza pristojnih inštitucij. Mi pa lahko le upamo, da se bo zgodba o lobanji X tukaj začela šele razvijati ...\n\nNa akciji smo sodelovali: Nathalie Drčar Žbogar, Dejan Rozman (oba KPNM), Rok Balažič, Bojan Stanek (oba SPLJ), Andrej Gašperič in Jože Tomšič (oba JKNM)."
  },
  {
    "id": 51,
    "markdown": "# Od Pečenevke do Kotarjeve prepadne\n\nŽe kot pripravnika za naziv mlajši jamar me je na predavanju\n  Andreja Hudoklina pozornost vzbudila jama Pečenevka in njen 40 metrski\n  ponorni slap, ki mu ni primera v Sloveniji. Za to, da se ta slap sploh pojavi,\n  mora biti izpolnjenih kar nekaj pogojev: večdnevno močno\n  deževje na območju Žumberaka in še posebej v zaledju\n  potoka Jamnik ter predhodno z vodo zapolnjeni jamski prostori nekoliko\n  višje ležeče Mlinske jame.\n\nNavedeni pogoji so se na tem delu Bele krajine zaradi obilnega deževja\n  izpolnili v tednu od 30. marca 2009 dalje. Stanje padavin sem spremljal s\n  pomočjo znancev iz okolice Metlike in se v četrtek popoldne\n  odločil, da se naslednjega dne (2. april) odpravim na to območje.\n\n### Pečenevka\n\n- undefined\n- undefined\n- undefined\n\nPo obvezni prijavi na metliški Policiji sva se s\n  Frenkom Zupančičem odpravila do zadnje hiše\n  v vasi Keseri (HR), ki pa že ima hišno številko\n  Krašnji vrh - to pomeni, da tukaj poteka »schengenska« meja.\n  Do območja Mlinske jame in Pečenevke vodi vijugasta gozdna pot, ki\n  je v davnini služila za potrebe delujočih mlinov na potoku Jamnik.\n  Že hudourniške struge so nakazovale, da je bilo deževje\n  obilno. Drugo pravo upanje pa se je nakazovalo pri Mlinski jami, kajti njeno\n  območje je bilo v celoti zalito z vodo, višek vode pa se je\n  prelival v strugo proti nižjeležeči Pečenevki. Tretje\n  upanje je nakazovalo šumenje in meglica, ki se je dvigovala iz jame.\n  Slap v Pečenevko je na ta dan tekel in midva s Frenkom sva ga videla.\n  Ugotovila sva tudi, da je bila pred najinim prihodom Pečenevka do vrha\n  napolnjena z vodo (globina tektonske razpoke oz. jame je preko 40 metrov) in\n  da je voda odtekala naprej v dolino proti Bušinji vasi.\n\n![Slap v Pečenevki.](https://jknm-novice.s3.eu-central-003.backblazeb2.com/od-pecenevke-do-kotarjeve-prepadne-16-04-2009/dscn2700_large.jpg)\n\n![Pogled iz roba Pečenevke, ki dokazuje odtekanje vode.](https://jknm-novice.s3.eu-central-003.backblazeb2.com/od-pecenevke-do-kotarjeve-prepadne-16-04-2009/dscn2698_large.jpg)\n\n### Klemenca\n\n- undefined\n- undefined\n- undefined\n\nV letu 2004 sem sodeloval pri raziskovanju in merjenju jame. Ker sva na tem\n  območju že bila, sva se odločila, da jamo ponovno pregledava\n  in odčitava njene koordinate. Jama je bila pred najinim obiskom znatno\n  onesnažena z odpadki. Opazila sva še najmanj deset žab in\n  dva mala podkovnjaka. Jama je po pričevanju domačinov grob\n  šestim domobrancem.\n\n![Frenk na vhodu v Klemenco.](https://jknm-novice.s3.eu-central-003.backblazeb2.com/od-pecenevke-do-kotarjeve-prepadne-16-04-2009/dscn2758_large.jpg)\n\n### Kotarjeva prepadna\n\n- undefined\n- undefined\n- undefined\n\nNa tej akciji se nama je pridružil še Uroš Mervič.\n  Prvenstveno smo hoteli pregledati vodostaj, ki je bil po mnenju Uroša\n  cca 5 - 6 m višji od normalnega nivoja. Ocenili smo možnost\n  raziskovanja pri tako visokem vodostaju in ugotovili, da v takšnih\n  razmerah napredovanje ni možno.\n\nKer sva bila s Francijem v tej jami prvič, sva izkoristila Uroša,\n  da jo nama razkaže. Odpravili smo se v višje - nepoplavljene dele.\n  Pri pregledu možnih nadaljevanj v zgornji dvorani (t.i. B rov) sem med\n  podornim kamenjem odkril človeško lobanjo, ki je bila že\n  delno zasigana. Zaradi nadaljnjih dogodkov in možnih raziskav v tem delu\n  nadaljnjega pregleda nismo izvajali. Odkritje smo prijavili ustreznim\n  inštitucijam.\n\n![Franci in Uroš na »spodnjem« delu jame.](https://jknm-novice.s3.eu-central-003.backblazeb2.com/od-pecenevke-do-kotarjeve-prepadne-16-04-2009/dscn2766_large.jpg)\n\n![Lobanja X.](https://jknm-novice.s3.eu-central-003.backblazeb2.com/od-pecenevke-do-kotarjeve-prepadne-16-04-2009/dscn2778_large.jpg)\n\nFotografiral sem Jože Tomšič."
  },
  {
    "id": 352,
    "markdown": "# Dan doživetij v Županovi jami 2014\n\nV soboto, 24. maja 2014, je Turistično in okoljsko društvo Županova jama organiziralo sedaj že tradicionalni Dan doživetij v Županovi jami, kjer so si obiskovalci lahko ogledali čudovito jamo, se poskusili v prostem plezanju in se pomerili v streljanju z lokom.\n\nOsrednja atrakcija dogodka je bil spust v jamo v 11 m globokem breznu, skozi katerega so prvi obiskovalci vstopili pred 88 leti. Za varen spust smo tudi letos poskrbeli člani JKNM, pri čemer smo v jamo spustili več kot 100 obiskovalcev. Manever za spust smo v dopoldanskih urah pripravili Primož, Šini in Tico, ko se je začelo zares, pa so na pomoč priskočili še Borivoj s spremljevalko in Miha z družino.\n\n![Najbolj so uživali\notroci.](https://jknm-novice.s3.eu-central-003.backblazeb2.com/dan-dozivetij-v-zupanovi-jami-2014-28-05-2014/1.jpg)\n\n![Če je mamo strah, jo raje\nspustimo v spremstvu.](https://jknm-novice.s3.eu-central-003.backblazeb2.com/dan-dozivetij-v-zupanovi-jami-2014-28-05-2014/2.jpg)\n\n![Tudi pravi jamarji si\nkdaj zaželimo dvigala.](https://jknm-novice.s3.eu-central-003.backblazeb2.com/dan-dozivetij-v-zupanovi-jami-2014-28-05-2014/3.jpg)\n\n![Medved gre!!!](https://jknm-novice.s3.eu-central-003.backblazeb2.com/dan-dozivetij-v-zupanovi-jami-2014-28-05-2014/4.jpg)\n\n![Šefica budno spremlja\ndogajanje v jami.](https://jknm-novice.s3.eu-central-003.backblazeb2.com/dan-dozivetij-v-zupanovi-jami-2014-28-05-2014/5.jpg)\n\n![Gneča je bila tolikšna, da\nni bilo časa za oddih.](https://jknm-novice.s3.eu-central-003.backblazeb2.com/dan-dozivetij-v-zupanovi-jami-2014-28-05-2014/6.jpg)\n\nNa dogodku smo iz JKNM sodelovali Primož Paterneš, Damijan Šinigoj, Borivoj Ladišić, Miha Rukše in Matija Gašperšič."
  },
  {
    "id": 55,
    "markdown": "# Raziskovalni tabor in zaključek jamarskega tečaja\n\nMinuli vikend (ki v glavah udeležencev tabora še traja in traja), je minil. Za sabo je pustil polno jamo spominov ... Počutili smo se izredno zadovoljno, čeprav smo namesto hiše imeli šotor brez spodobne mize in stolov, brez tuš kabine, brez centralnega ogrevanja in štedilnika. Jedli smo kar na skalah in ob ognju. In samo tri dni smo preživeli v gozdu, pa smo se vrnili povsem prerojeni. Potem se človek vpraša, kaj v današnjem svetu delamo narobe? Mogoče je odgovor v tem, da ko častimo in ljubimo naravo, nam vrača srečo in veselje. Ko pa nanjo pozabimo, na nas pozabi tudi ona ...\n\nNamen raziskovalnega tabora, ki je trajal od petka, 24. aprila, do nedelje, 26. aprila 2009 na Poljanski gori pred najglobljo dolenjsko jamo Čaganko, je bilo nadaljevati raziskave v tej najgloblji dolenjski jami in uspešno zaključiti tečaj s klubskim preverjanjem znanja za naziv jamar pripravnik. Tečaj je v soboto opravilo sedem članov (Jernej Šulc, Klemen Mihalič, Gregor Brulc, Zijad Taraniš, Davor Kacin, Tomi Malenšek in Franci Zupančič). Damijan Šinigoj je na izpitu opravičeno izostal.\n\n![Dostop do tabora ;-(](https://jknm-novice.s3.eu-central-003.backblazeb2.com/raziskovalni-tabor-in-zakljucek-jamarskega-tecaja-30-04-2009/9.jpg)\n\n![Tabor pri Čaganki.](https://jknm-novice.s3.eu-central-003.backblazeb2.com/raziskovalni-tabor-in-zakljucek-jamarskega-tecaja-30-04-2009/6.jpg)\n\nTečaj, ki ga je vodil Mihael Rukše, je trajal sedem aktivnih dni, v katerih so tečajniki spoznavali in se seznanili z zgodovino jamarstva na Dolenjskem in širše, osnovami vrvne tehnike, vozli in lestvicami, varovanjem jam, kraškimi pojavi, jamarskim katastrom, živalstvom v jamah, prvo pomočjo, z osebno in skupno opremo, varnostnimi normami in ukrepanjem v primeru nesreče v jami.\n\n![Zdravko predstavlja jamarstvo.](https://jknm-novice.s3.eu-central-003.backblazeb2.com/raziskovalni-tabor-in-zakljucek-jamarskega-tecaja-30-04-2009/1.jpg)\n\n![Tom razlaga dokumentiranje jam.](https://jknm-novice.s3.eu-central-003.backblazeb2.com/raziskovalni-tabor-in-zakljucek-jamarskega-tecaja-30-04-2009/2.jpg)\n\n![Irena in Frenk predstavljata nudenje prve pomoči.](https://jknm-novice.s3.eu-central-003.backblazeb2.com/raziskovalni-tabor-in-zakljucek-jamarskega-tecaja-30-04-2009/3.jpg)\n\nZa potrditev pridobljenega znanja so se spustili v tri brezna in sodelovali pri odkritju novih podzemnih prostorov v Čaganki, v kateri raziskovanju še ni videti konca. V nekaterih delih jame so bili tokrat pretoki vode preveliki, da bi lahko raziskovali v njih, zato bo treba počakati na sušno obdobje. Kljub temu smo na novo odkrili in izmerili okoli 70 metrov jame, med katerimi kraljuje osem metrsko jezerce, ki leži v nizki rajski dvoranici, polno sigastih tvorb. Ker nas je bilo v jami hkrati preko deset, smo vanjo napeljali jamski telefon VOX, s pomočjo katerega smo imeli pregled nad dogajanjem v jami.\n\n![Andrej s tečajniki v steni Malisnice.](https://jknm-novice.s3.eu-central-003.backblazeb2.com/raziskovalni-tabor-in-zakljucek-jamarskega-tecaja-30-04-2009/4.jpg)\n\n![Borut in Jernej opremljata brezno za spust tečajnikov.](https://jknm-novice.s3.eu-central-003.backblazeb2.com/raziskovalni-tabor-in-zakljucek-jamarskega-tecaja-30-04-2009/5.jpg)\n\n![Tanja in Zdravko preverjata teoretično znanje tečajnikov.](https://jknm-novice.s3.eu-central-003.backblazeb2.com/raziskovalni-tabor-in-zakljucek-jamarskega-tecaja-30-04-2009/7.jpg)\n\n![Tom preverja poznavanje in izvedbo vozlov.](https://jknm-novice.s3.eu-central-003.backblazeb2.com/raziskovalni-tabor-in-zakljucek-jamarskega-tecaja-30-04-2009/12.jpg)\n\nDnevi, ki smo jih preživeli sredi gozda (in pod njim), so bili poučni za vsakogar. Nekateri so opravili klubski izpit, drugi so dodatno pridobivali izkušnje, tretji so se bolje spoznali ... Še posebno Čaganka ima sedaj kar nekaj novih prijateljev ...\n\n![Jože v novo odkritih delih Čaganke.](https://jknm-novice.s3.eu-central-003.backblazeb2.com/raziskovalni-tabor-in-zakljucek-jamarskega-tecaja-30-04-2009/10.jpg)\n\n![Zijad v novih delih.](https://jknm-novice.s3.eu-central-003.backblazeb2.com/raziskovalni-tabor-in-zakljucek-jamarskega-tecaja-30-04-2009/11.jpg)\n\nNovo pridobljenih znanj in uspešnega zaključka ne bi bilo brez izkušenih jamarjev JKNM. V sklopu tečaja so tako sodelovali: Zdravko Bučar, Andrej Hudoklin, Andrej Gašperič, Jože in Anže Tomšič, Uroš Mervič, Jernej Tramte, Borut Ponikvar, Anton Tramte, Jože Stopar, Matej Ajdič, Primož Paterneš, Tanja in Mihael Rukše. Na raziskovalnem taboru so poleg zgoraj naštetih sodelovali še Srečko Vidic, Jože in Ana Stopar ter dva jamarja iz Jamarskega kluba Brežice (Andrej Olovec in Jure Tičar).\n\n![Zadnje dejanje: podelitev potrdil in jamarski krst (gospodar Uroš preverja vrvi).](https://jknm-novice.s3.eu-central-003.backblazeb2.com/raziskovalni-tabor-in-zakljucek-jamarskega-tecaja-30-04-2009/8.jpg)\n\nNa koncu velja še posebna zahvala zdravnici družinske medicine Ireni Vester in Frenku Jenkoletu za odlično predavanje in prikaz prve pomoči.\n\n<b>Jernej Tramte</b>\n\n## Dodatek 6.5.2009\n\nNa taboru pri breznu Čaganka sva z Jernejem Tramtetom izkoristila zadostno število članov, ki so pomagali pri izvedbi tečaja in se podala na terensko iskalno akcijo. Med tavanjem po okolici je Jernej našel 3 jame. Ob vračanju v tabor sva naletela na Srečka Vidica in skupaj smo se odločili, da jih takoj dokumentiramo. Srečko je objekte lociral, z Jernejem pa sva jih raziskala in izmerila. <br> <br>Prva jama - Tabor Čaganka 1 - se začne s poševnim 20 m dolgim rovom, ki ima deloma udrt strop, nato pa se prevesi v 10 m brezno. Na dnu je 15 m dolga dvorana s kadunjastim dnom. Blatno kamenje je kazalo, da voda v jami občasno tudi stoji, saj ne more požirati pretoka iz obeh strani dvorane, kjer so lepe zalite ponvice. Očarali so nas še lepo vidni žarki svetlobe, ki so si utrli pot v notranjost brezna.\n\n![Jernej pozira na poševnem delu v jami Tabor Čaganka 1.](https://jknm-novice.s3.eu-central-003.backblazeb2.com/raziskovalni-tabor-in-zakljucek-jamarskega-tecaja-30-04-2009/dsc07050.jpg)\n\nTabor Čaganka 2 je 11 m globoko brezno, ki ima na dnu premer 5 m. Jernej je preplezal nekaj metrov in v steni našel nekaj metrov dolgo kamrico, ki se žal zaključi. Iz dna vodi 25 m vijugast vsek, globok 4 - 5 m, ki je vodoraven vhod. V njem je nekaj mogočnih debel.\n\n![Jernej v stranskem rovu v jami Tabor Čaganka 2.](https://jknm-novice.s3.eu-central-003.backblazeb2.com/raziskovalni-tabor-in-zakljucek-jamarskega-tecaja-30-04-2009/dsc07052.jpg)\n\nZa tretjo jamo pa smo ugotovili, da je že registrirana.\n\nRaziskovali smo Jernej Tramte, Srečko Vidic in Uroš Mervič.\n\n<b>Uroš Mervič</b>\n\n## Dodatek 4.2.2011\n\nSrečko Vidic je po dooolgem času zmontiral video o dogajanju na taboru. Zvok in slika kot se šika!\n\n<video align=\"center\" src=\"https://www.youtube.com/embed/VoIyugl3UaQ\" width=\"80%\" isUpload=\"true\" />"
  },
  {
    "id": 56,
    "markdown": "# Koprivnik in Golobinjek\n\nV nedeljo, 3. 5. smo se kljub grozečim nevihtnim oblakom podali na\n  jamarsko avanturo na območje, kjer smo nazadnje pustili še nekaj\n  malega nepregledanega. Pot nas je najprej pripeljala v idilično vas\n  Koprivnik, ki leži v samem osrčju Kočevskega roga.\n  Naključni popotnik ali vnaprej \"programirani\" raziskovalec\n  dobi občutek, da se je čas tukaj ustavil. Spokojna tišina,\n  pašniki in senožeti kolikor daleč seže oko, le tu pa\n  tam kakšen avto ...\n\nOd tu smo nadaljevali še kakšen kilometer z namenom, da\n  poiščemo in raziščemo jamo, ki je označena na\n  karti, ni pa registrirana. Brez težav smo jo našli in se spustili\n  do dna 14m globoke in 30 m dolge, bogato okrašene dvorane. Sledilo je\n  fotografiranje, merjenje, risanje itd...\n\n![Rajska dvorana.](https://jknm-novice.s3.eu-central-003.backblazeb2.com/koprivnik-in-golobinjek-04-05-2009/1_rajska_dvorana.jpg)\n\n![Steber.](https://jknm-novice.s3.eu-central-003.backblazeb2.com/koprivnik-in-golobinjek-04-05-2009/2_steber.jpg)\n\nČas je neusmiljeno tekel, zato smo bili prisiljeni zapustiti to\n  krasotico in se napotiti naprej - pravzaprav nazaj po poti, po kateri smo\n  prišli. Naš naslednji cilj je bil Golobinjek oz. njegova okolica.\n  Z Jernejem nama je od prejšnjič ostalo eno \"brezence\",\n  od katerega nisva pričakovala neke ekstremne globine - mogoče\n  borih 13 m. Kako je jamarstvo nepredvidljivo in kako zelo sva se zmotila pri\n  oceni globine, je pokazal spust vanj. Kljub 60 metrskemu štriku nismo\n  prišli do dna in vse kaže, da še vsaj en teden ne bomo. Ali\n  se ponavlja zgodba iz Čaganke?\n\n![Vhod v tagloboko.](https://jknm-novice.s3.eu-central-003.backblazeb2.com/koprivnik-in-golobinjek-04-05-2009/3.jpg)\n\n![Proti trenutnemu dnu.](https://jknm-novice.s3.eu-central-003.backblazeb2.com/koprivnik-in-golobinjek-04-05-2009/4_proti_trenutnemu_dnu.jpg)\n\n![Spet zunaj.](https://jknm-novice.s3.eu-central-003.backblazeb2.com/koprivnik-in-golobinjek-04-05-2009/5_spet_zunaj.jpg)\n\nNa Kočevskem rogu smo spet bili Ziad Taraniš, Jernej Tramte in Srečko Vidic."
  },
  {
    "id": 59,
    "markdown": "# Koprivnik in Golobinjek [2]\n\nV nedeljo 10.5 sva se v zgodnjih jutranjih urah z Zijadom podala kam drugam\n  kot na sam vrh Kočevskega roga. Namen je bil en sam: priti do dna\n  breznu, katerega smo do neke mere raziskali že teden dni prej. Kljub\n  prepihu in \"krfjolam\", zelo podobnim tistim v Čaganki, sva\n  morala odnehati na globini 60 m. \"Zmago\" sva tako prepustila jami,\n  ki je z zelo ozkim meandrom postavila piko na i in tako prekrižala\n  načrte o novi stometrci. Nepisano pravilo \"upanje umre zadnje\"\n  je tokrat žal umrlo v tej ožini.\n\n![Ožina na -60 m.](https://jknm-novice.s3.eu-central-003.backblazeb2.com/koprivnik-in-golobinjek-2-11-05-2009/slika_01.jpg)\n\n![Zijad opremlja smer.](https://jknm-novice.s3.eu-central-003.backblazeb2.com/koprivnik-in-golobinjek-2-11-05-2009/slika_02.jpg)\n\nNaslednji cilj je bilo brezno, katerega mi pred kratkim pokazal Andrej\n  Hudoklin in se nahaja neposredno ob poti k nekdanji kočevarski vasi\n  Golobinjek. Glede na to, da se vhod nahaja tik ob poti, ki je nekoč\n  predstavljala glavno prometno žilo, sva v breznu pričakovala kake\n  ostanke civilizacije, ki je nekoč cvetela na tem območju. Razen\n  koščka lončene posode drugega nisva opazila oz. je zob\n  časa žal že naredil svoje in morebitne ostanke prekril s\n  prstjo in listjem. Sva pa zato na globini 13 m našla nadaljevanje,\n  nekakšno okno (nekoliko preozko za športno grajeno moško\n  postavo), katerega bo treba nekoliko razširiti in pogledati, kaj skriva\n  v ozadju. Odmev padajočega kamenja nakazuje \"20 metrco\" ali\n  več ...\n\n![Košček lončene posode.](https://jknm-novice.s3.eu-central-003.backblazeb2.com/koprivnik-in-golobinjek-2-11-05-2009/slika_04.jpg)\n\nZa zaključek nadvse uspešne jamarsko obarvane nedelje je sledil\n  še ogled pred kratkim odprtega Kardeljevega brezna, streljaj stran od\n  Baze 20, katerega vhod smo razširili do spodobnih dimenzij na predhodni\n  akciji in tudi obeta s spoštljivo globino.\n\nTrudila se in obenem uživala Zijad Taraniš in\n  Srečko Vidic."
  },
  {
    "id": 57,
    "markdown": "# Astina plus dve novi jami\n\nKer sem žal še vedno samo kandidat za jamarja, sem na zadnjem jamarskem sestanku kar po tekočem traku dvigal roke in se prijavljal za akcije, da sta se me Tom in Frenk na koncu usmilila. V nedeljo 3. maja smo si odšli ogledati blizu Mirne peči ležečo Astino jamo (ime je dobila po psici Asti, ki je padla noter in jo posledično odkrila!) in odpreti Tomov pozimi odkriti dihalnik, ki se nahaja v bližini. Frenk, Gregor, Klemen in jaz smo se spustili v jamo, Tom pa se je odpravil širiti dihalnik, v katerega je komaj vtaknil roko. Po pravici povedano sem na Toma kmalu pozabil, saj je Astina jama ena bolj čudovitih jam z nešteto različnimi kapniškimi tvorbami (ne pozabite, sem šele kandidat in se mi še ne sanja, kako se vsem tistim zadevam, ki rastejo s stropov jam in s tal v najrazličnejših oblikah in barvah, sploh reče), je pa tudi res, da zelo veliko jam še nisem uspel videti. Fasciniran sem bil do konca in kar nisem vedel, kaj bi gledal, na kaj bil pozoren, hkrati pa sem moral še paziti, da z erekcijo, ki sem jo fasal od navdušenja, ne bi delal škode med kapniki. Že tako sem bil čisto posran, ko sem s čelado dva odkrušil s stropa in sem samo čakal, kdaj jih bom dobil po ušesih, ker so vsi slišali karakterističen zvok (ki ga prej nisem poznal, jasno, a ga ne moreš zgrešiti, gre skozi kosti!), a je bila jama ponekod tako nizka in ozka, da se škodi pač ni dalo izogniti.\n\nPrišli smo do konca jame in Frenk je predlagal, da gremo novinci še v spovednico. Sicer nisem veren človek, a mi je predvsem pogled na zelo zelo (ZELO) ozek rov do spovednice potisnil knedelj v grlo. Sem se hotel spovedi odpovedati brez slabe vesti, a je Klemen že začel riti po blatu, zato sem seveda moral za njim, ker bi drugače poslušal o tem še en mesec. In rov je res zelo ozek. Po trebuhu sem  plazil kakor kača, se neštetokrat zataknil, pazil, kako sem obrnil čelado ... Zadevo toplo odsvetujem potencialnim klavstrofobikom, pa kakšnemu mladeniču s ponorelimi hormoni tudi. Ker če v tistem rovu dobiš erekcijo, si se zataknil, ne bo šlo ne naprej, ne nazaj! Še dobro, da se v mojih letih te zadeve enostavno nadzorujejo z modro tabletko! Šalo na stran - v spovednico sva se nekako pririnila (podobni občutki so me verjetno prevevali dobrih štiriinštirideset let nazaj ob mojem rojstvu!), iz nje tudi, malo smo še pogledali po jami, potem pa se odpravili ven. Navzgor je še kar nekako šlo, čeprav bi bilo verjetno lažje, če ne bi zjutraj pojedel sendviča.\n\nZunaj se je napravil lep, sončen in topel majski dan. Sprehodili smo se do Toma, ki je garal malo višje v gozdu. In sem skoraj na rit padel, ko sem videl, kaj je napravil iz tiste majhne talne špranjice! Bil je kot krtek iz risanke. No, po videzu je bil seveda kot prašiček iz Treh prašičkov, a seveda ne govorim o videzu. Tudi mi nismo bili nič boljši! Naše družbe se je razveselil, ker je bil že kakšne štiri metre globoko in smo mu pomagali iz špranje dvigovati kamenje in zemljo, a kaj dosti več, kot je napravil on, nismo naredili. Prišli smo do ožine, ki jo bo treba še krepko razširiti, da se bo lahko pogledalo poševno v globino, kamor so veselo odmevali kamni, ki smo jih vsake toliko sprožili noter.\n\n![Iz majhne luknje smo vlekli velike kamne ...](https://jknm-novice.s3.eu-central-003.backblazeb2.com/astina-plus-dve-novi-jami-06-05-2009/foto01.jpg)\n\n![... in še večje, a žal globlje od štirih metrov nismo prišli (za zdaj, a se bo nadaljevalo!).](https://jknm-novice.s3.eu-central-003.backblazeb2.com/astina-plus-dve-novi-jami-06-05-2009/foto02.jpg)\n\n![Vhod smo toliko razširili, da smo Frenka malce na silo lahko potisnili noter, a globlje od enajstih metrov ni šlo ...](https://jknm-novice.s3.eu-central-003.backblazeb2.com/astina-plus-dve-novi-jami-06-05-2009/foto04.jpg)\n\nNekje v dolini je zvonilo poldne, čez kakšno uro pa smo končali. Odnehali za tisti dan. Bili smo utrujeni in malce že tudi lačni, v mislih počasi na poti domov. Pospravljali smo opremo, Frenk pa se je še malce sprehodil okoli in nenadoma zavpil, da je našel drugo jamo. V sekundi smo bili pri njem. Meni se je ob pogledu na razpokico pod skalo kar nos povesil, sem mislil, da Frenk zafrkava, Tom pa se je kot tiger vrgel na trebuh, noter vrgel kamenček, poslušal, zadovoljno kimal, v naslednjem trenutku pa sta se s Frenkom že tepla za štango. In kot povsem sveža in spočita širila vhod. Kmalu je zagrabilo še nas tri začetnike in s skupnimi močmi smo toliko razširili zadevo, da se je noter lahko spustil Frenk. Bilo je tako ozko, da smo morali s škornji skakati po njegovi čeladi, da se je sploh zrinil noter, potem pa smo mu podajali vrv in poslušali njegove komentarje. Na začetku jih je vpil gor bolj poredko, ko pa smo začeli vpiti nanj, naj za božjo voljo pove, kaj vidi in ali je kaj obetavnega, se je popravil in pošiljal poročila z vsakega spuščenega metra. A žal se je brezno končalo pri dobrih enajstih metrih globine in po njegovih besedah ne obeta nobenega nadaljevanja. Popisali smo koordinate, Tom si je izrisal skico, potem pa smo res pospravili in odšli na zasluženo pivo. Plačal pa ga je Frenk, ker je on našel novo brezno. Pa naj še kdo reče, da je raziskovanje jam poceni šport ...\n\nNa akciji smo bili Jože Tomšič, Gregor Brulc, Klemen Mihalič, Frenk Zupančič in Damijan Šinigoj (fotografije)."
  },
  {
    "id": 110,
    "markdown": "# Raziskave na Kočevskem [5]\n\nJame, jame, jame, ... V ponedeljek, 15.\nnovembra 2010, &nbsp;sem se spet odpravil na\nKočevsko, na območje imenovano Trije križi, kjer sem raziskal tri nove jame.\nPrva je bila dolga 12\n m in se odpira sredi strmega, skoraj navpičnega\npobočja podorne vrtače. Že sama vrtače je zanimiv morfološki objekt, dostop do\nvhoda pa kar precej zahteven in naporen. Jama sama ni posebej zanimiva - gre za\nenostaven rov, brez sige. Pred vhodom je majhen »balkon«,&nbsp; prostora je le toliko, da lahko stojiš.\nPogled na vrtačo pa zelo lep.\n\n![Pogled z balkona jame  v pobočju vrtače.](https://jknm-novice.s3.eu-central-003.backblazeb2.com/raziskave-na-kocevskem-5-22-11-2010/slika_1.jpg)\n\nSledil je spust v brezno\nz mogočnim vhodom, z roba brezna se vidi široko dno v globini 7 m,\nprekrito z listjem ter strmo padajoč rov, ki pripelje v manjšo dvoranico. Tu se\nodpre notranje brezno z globino 10 m. Stopimo na dno večje podorne dvorane,\npo skalnatih balvanih se spustimo do najnižje točke brezna v globini 34 m.\nDa nisem bil prvi na dnu kažejo že močno strohnele priročno izdelane lestve,\nnaslonjene na steno notranjega brezna.\n\n![Na robu 34 m\nglobokega stopnjastega brezna.](https://jknm-novice.s3.eu-central-003.backblazeb2.com/raziskave-na-kocevskem-5-22-11-2010/slika_2.jpg)\n\n![Strohnele lestve\nna dnu brezna.](https://jknm-novice.s3.eu-central-003.backblazeb2.com/raziskave-na-kocevskem-5-22-11-2010/slika_3.jpg)\n\nČeprav majhna in z\nmajhnim vhodom je tretja današnja jama presenetila z bogatim sigovim okrasjem.\nSkozi ozek vhod se spustimo 8\n m do dna dobrih 20 m dolge in ozke\ndvorane, nastale ob izraziti prelomnici. Na tleh je blatna ilovica in kamenje,\nzato so stene in strop čudovito zasigane, številni kapniki so dolgi več metrov\nin so »potopljeni« v ilovici na dnu, kar kaže, da so se sedimenti odložili\nkasneje in zasuli prvotno dno.\n\n![Pred majhnim vhodom lepo zasigane jame.](https://jknm-novice.s3.eu-central-003.backblazeb2.com/raziskave-na-kocevskem-5-22-11-2010/slika_4.jpg)\n\nNa akciji sem pregledal\nše dva objekta: krajšo jamo, ki se po 7 m zoži, a se za ožino nadaljuje ter 6 m globoko brezno,\nki pa nima nadaljevanja. Sledila je še terenska z najdbo mogočnega brezna.\n\n![Novo odkrito\nmogočno brezno.](https://jknm-novice.s3.eu-central-003.backblazeb2.com/raziskave-na-kocevskem-5-22-11-2010/slika_5.jpg)"
  },
  {
    "id": 295,
    "markdown": "# Brezno pri Vratnicah\n\nNedaleč Velike in Male Vratnice ter Babje jame pri Rdečem Kalu v Suhi krajini leži brezno, katerega so naši jamarji že obiskali, v soboto 23. marca 2013 pa sem ga obiskal še jaz. Odpira se na skalnatem robu večje vrtače, slabih 100 m v rahlem pobočju nad Babjo jamo. Slednja leži le nekaj metrov nad cesto in sem moral do brezna mimo nje. Na dnu Babje jame je še velik stožec snega, ki se bo obdržal še nekaj časa.\n\n![Pri vhodu v Babjo jamo.](https://jknm-novice.s3.eu-central-003.backblazeb2.com/brezno-pri-vratnicah-26-03-2013/slika_1.jpg)\n\nVhod v brezno sem hitro našel, bil je nekoliko prekrit z vejami. Odpira se med skalami na robu vrtače. To je bila nekoč le polšna, ki jo je naš član Filip pred leti našel in razširil.\n\n![Vhod se odpira med skalami.](https://jknm-novice.s3.eu-central-003.backblazeb2.com/brezno-pri-vratnicah-26-03-2013/slika_2.jpg)\n\n![Rob vrtače je precej skalnat.](https://jknm-novice.s3.eu-central-003.backblazeb2.com/brezno-pri-vratnicah-26-03-2013/slika_3.jpg)\n\nSledilo je opremljanje brezna in spust. Vhodno brezno je globoko slabih 25 m, stene so proti dnu lepo zasigane. Na dnu me je pričakal mali podkovnjak, ki se je lepo ujemal s sigovimi okrasi.\n\n![Mali podkovnjak na dnu vhodnega brezna.](https://jknm-novice.s3.eu-central-003.backblazeb2.com/brezno-pri-vratnicah-26-03-2013/slika_5.jpg)\n\nDno je v obliki razširjene razpoke, ki se še nekoliko\nspusti. Tu je bilo ozko nadaljevanje, ki so ga naši člani Miha, Andrej, Uroš in\nFilip &nbsp;pred leti razširili. Za ožino se\nodpre 6 m dolga in lepo zasigana dvoranica, ki je v globini 30 m.\n\n![Lepo zasigana dvoranica na dnu.](https://jknm-novice.s3.eu-central-003.backblazeb2.com/brezno-pri-vratnicah-26-03-2013/slika_6.jpg)\n\nAkcije sem se s spremljevalci udeležil Borivoj Ladišić."
  },
  {
    "id": 61,
    "markdown": "# Nove jame na Lisci\n\nLisca je priljubljena izletniška točka, za jamarje pa do sedaj nezanimiva, predvsem zaradi slabo zakrasela kamenine, triasne starosti. V krogu približno 15 km ni zabeležena nobena jama. Zato me je zelo presenetila, obenem tudi razveselila izjava prijatelje Slavka, ki je bil pred leti tudi jamar enega jamarskega kluba, sedaj se ukvarja z jadralnim padalstvom. Zgodba je da dol padeš. Pravi, da je iz sedeža jadralnega padala opazil mogočen klif v južnem pobočju Lisce, nekako 300 m pod vrhom (na vrhu Lisce je vzletišče za jadralne padalce) v katerem zija velika luknja.\n\n![Jezero HE Boštanj. Pogled z vrha Lisce.](https://jknm-novice.s3.eu-central-003.backblazeb2.com/nove-jame-na-lisci-14-05-2009/jezero_he_bostanj_01_pogled_z_vrha_lisce.jpg)\n\nV nedeljo 10.5.2009 sem se odpravil na Lisco, ter se dogovoril s Slavkom za skupno akcijo, ker je tudi njega vlekla tista luknja, a me je že na poti obvestil, da je zadržan ter da bo šele popoldan prišel na Lisco jadrat. Klif sicer ni bilo težko najti, le dostop je bil ubitačen. Skratka, lep klif z velikim spodmolom, dolžina 42 m z ozkim rovom na koncu, kjer so bazenčki kapnice. Pri plazenju v rovu sem se moral kar uleči v vodo, zato sem se dodobra zmočil. Sledilo je preoblačenje ter ogled sosednjega poševnega spodmola - jame, dolžina 14 m, ki leži le 30 m stran. V isti steni klifa je še nekaj manjših jamic, nepomembno. Na koncu klifa je najbrž prečno ležeča razpoka, ob kateri je formiran objekt; ne jama, ne brezno, prosto preplezljivo, globina 11 m, dolžina 18 m. Izkupček: dve jami in recimo eno brezno, vse v istem klifu.\n\n![Poševni spodmol - jama, ter dve manjši jamici v steni klifa.](https://jknm-novice.s3.eu-central-003.backblazeb2.com/nove-jame-na-lisci-14-05-2009/posevni_spodmol_jama_ter_dve_manjsi_jamici_v_steni_klifa_01.jpg)\n\n![Spodmol - jama.](https://jknm-novice.s3.eu-central-003.backblazeb2.com/nove-jame-na-lisci-14-05-2009/spodmol_jama_01.jpg)\n\n![Veliki spodmol.](https://jknm-novice.s3.eu-central-003.backblazeb2.com/nove-jame-na-lisci-14-05-2009/velik_spodmol_01.jpg)\n\nPopoldan srečanje s Slavkom na vrhu Lisce ter ogled njegovega odriva v nebesa.\n\n![Slavko v akciji ...](https://jknm-novice.s3.eu-central-003.backblazeb2.com/nove-jame-na-lisci-14-05-2009/slavko_v_akciji_01.jpg)"
  },
  {
    "id": 62,
    "markdown": "# Usposabljanje tečajnikov v Lukenjski steni\n\nV nedeljo, 10. maja 2009, po proslavljanju dneva zmage in Cvičkariji ter kljub nekaterim poškodbam (da ne bo pomote - ne zaradi praznovanj) smo se najbolj zagnani zbrali v Prečni, točneje v steni za razvalinami gradu Luknja. Naš namen je bil seznaniti in usposobiti nove člane, kako se pravilno opremlja plezalne smeri.\n\nTrije najbolj zagreti smo se zagrizli v breg otovorjeni z vso potrebno opremo in se potem z izhodišča nad steno začeli spuščati po steni in sproti pripravljati pritrdišča. Opremili smo tri smeri s svedrovci (torej ročno in brez vrtalnika - le jaz sem na koncu malo \"pogoljufal\" in si pomagal s Hiltijem). Pripravnika sta potarnala, da zadeva ni tako enostavna, kot se zdi, ko se spustiš v že opremljeno jamo. Glede na konfiguracijo \"smeri\" zna biti zadeva precej naporna, a se da z voljo in trudom narediti marsikaj. Medtem, ko smo mi  viseli v \"zraku\", so ostali udeleženci pod nami v spodmolu utrjevali osnove vrvne tehnike.\n\n![Davor in Gregor pri opremljanju. Foto Andrej Gašperič.](https://jknm-novice.s3.eu-central-003.backblazeb2.com/usposabljanje-tecajnikov-v-lukenjski-steni-15-05-2009/slika_1_01.jpg)\n\n![Davor pri \"tolkanju\". Foto Andrej Gašperič.](https://jknm-novice.s3.eu-central-003.backblazeb2.com/usposabljanje-tecajnikov-v-lukenjski-steni-15-05-2009/slika_2_01.jpg)\n\n![Tomi v elementu pod Mihovo kontrolo. Foto Andrej Gašperič.](https://jknm-novice.s3.eu-central-003.backblazeb2.com/usposabljanje-tecajnikov-v-lukenjski-steni-15-05-2009/slika_3_01.jpg)\n\n![Ekipa v spodmolu. Foto Andrej Gašperič.](https://jknm-novice.s3.eu-central-003.backblazeb2.com/usposabljanje-tecajnikov-v-lukenjski-steni-15-05-2009/slika_4_01.jpg)\n\n![Dogajanje v varnem zavetju spodmola pod steno. Foto Mihael Rukše.](https://jknm-novice.s3.eu-central-003.backblazeb2.com/usposabljanje-tecajnikov-v-lukenjski-steni-15-05-2009/dsc3189_01.jpg)\n\nNa koncu smo bili vsi zadovoljni: razopremili smo smeri in si ogledali še razvaline gradu, zadnji \"izvir\" ponikalnice Temenice (Prečne) takoj pod gradom in bližnjo ribogojnico. Slednja je bila žal že zaprta, tako da smo odšli na kosilo praznih rok.\n\nV steni in pod njo smo uživali: Mihael Rukše, Gregor Brulc, Davor Kacin, Tomi Malenšek, Irena Matekovič, Frenk Zupančič, Primož Paterneš, Jože Stopar, Ana Stopar, Gašper Stopar, Laura Stopar in Andrej Gašperič."
  },
  {
    "id": 381,
    "markdown": "# Jama preplašenega medveda\n\nLep sončen in topel dan v začetku aprila sem izkoristil za terensko akcijo. Z domačinom Tomažem sem se odpravil na Kočevski Rog, kjer mi je pokazal nekaj novih brezen. Pri iskanju enega, ki ga potem nisva našla, sva našla kratko jamo z meandrom. Jamo sem pregledal in ugotovil, da gre za krajšo jamo z udornim vhodom, širokim 4 x 3 m.\n\n![Tomaž na robu vhodnega udora.](https://jknm-novice.s3.eu-central-003.backblazeb2.com/jama-preplasenega-medveda-07-04-2015/slika_1.jpg)\n\nPo blatnem in strmem petmetrskem pobočju sem se spustil na dno, kjer je vhod v meander. Ta je formiran ob razpoki ter je visok več kot 4 m, širok pa meter. Meander je sprva dolg 1,5 m, nato kolenasto zavije in se z enakimi dimenzijami nadaljuje še 3 m. Na njegovem koncu je 1 m globok in slab meter širok okrogel lijak z ilovico na tleh. V steni lijaka sta dve razpoki, sprva široki 20 cm, ki se nato zožita. Mislil sem, da je to konec jame, a sem kmalu ugotovil, da se iz lijaka nadaljuje rov ali \"kamrica\", ki je usmerjena nazaj pod meander. Tega prostora z vrha lijaka nisem opazil, je pa aktivni medvedov brlog, kar sem nato tudi sam kmalu ugotovil ...\n\n![Na dnu vhodnega udora in na začetku meandra.](https://jknm-novice.s3.eu-central-003.backblazeb2.com/jama-preplasenega-medveda-07-04-2015/slika_2.jpg)\n\n![Načrt jame.](https://jknm-novice.s3.eu-central-003.backblazeb2.com/jama-preplasenega-medveda-07-04-2015/slika_3_nacrt.jpg)\n\nJamo sem začel meriti od vhoda navznoter. Ko sem se ponovno približal lijaku, je iz \"kamrice\" s široko odprtim gobcem ter ob močnem rjovenju skočil medved. Nisem uspel narediti niti dva koraka, že je bil na meni, me ugriznil v levo roko in preko mene in mimo Tomaža pobegnil iz jame. Tomaž je stal ob robu vhoda in močno vpil, da se je uboga živalca najbrž ustrašila in zbežala, sicer ne vem kaj bi bilo ... Vsekakor sva z obiskom jame zmotila medvedov mir. Zanimivo pri tem je, da vonja po živali v jami&nbsp;nisem čutil. Tudi stopinj pred vhodom v jamo ali v njej nisva opazila. Pa v tem času naj ne bi bili več v brlogu, kajne?\n\n![Žival´ca je malo grizljala 1.](https://jknm-novice.s3.eu-central-003.backblazeb2.com/jama-preplasenega-medveda-07-04-2015/slika_4.jpg)\n\n![Žival´ca je malo grizljala 2.](https://jknm-novice.s3.eu-central-003.backblazeb2.com/jama-preplasenega-medveda-07-04-2015/slika_5.jpg)\n\nJama po svoji obliki nikakor ni podobna medvedjemu brlogu, saj je močno izpostavljena zunanji temperaturi. Zaradi njenega odprtega karakterja niti pomislil nisem, da bi to lahko bil morebitni brlog. Po razmisleku sem prepričan, da v jamo nikakor nisem šel nepremišljeno ali brezglavo in da se nisem po nepotrebnem izpostavljal medvedji nevarnosti. Seveda v kakšne v naprej znane brloge ne bi lezel niti pod razno. A kaj, ko je medved v \"kamrici\" ali rovu, ki proti dnu jame vodi iz lijaka, našel prijetno bivališče. Menim, da sem s svojo skoraj 40-letno jamarsko kariero dokaj izkušen jamar in da sem okoliščine pravilno presodil. Zato sebi, še manj pa medvedu, ničesar ne očitam. Posledično bom zato morebitne pripombe ali kritike težko sprejemal.\n\n![Vse je dobro, če se dobro konča. Veseli Boro že pred svojim vikendom.](https://jknm-novice.s3.eu-central-003.backblazeb2.com/jama-preplasenega-medveda-07-04-2015/slika_6.jpg)\n\nVprašanje je, zakaj je bil medved v brlogu? Mogoče še sploh ni končal zimskega spanca ali bolje dremeža, ker sledi njegovih tac nisva nikjer opazila. Mogoče se je zaradi (v hribih) še vedno mrzlih noči vračal v brlog. Midva sva bližnje srečanje imela okoli štirih popoldan, dan je bil sončen in topel, tako da bi lahko tudi on že prihlačal ven. Če je šlo za medvedko, je možno, da je imela&nbsp;v brlogu mladiče, stare kakšna dva meseca. Medvedje samice namreč mladiče v brlogu povržejo v zimskem času. Tomaž, ki je bil več kot 20 let v gozdnem podjetju in obnašanje medvedov dobro pozna, je vpil, naj jo takoj odkuriva. Obstaja verjetnost, da se bi medved čez kratek čas vrnil, tokrat bolj pripravljen za napad. Predvsem v primeru, če bi imela opravka z medvedko z mladiči v brlogu ...\n\nSprašujem se, ali še kdo pozna primer, ko je medved jamarja&nbsp;napadel v jami?"
  },
  {
    "id": 465,
    "markdown": "# Brezno na Pečki\n\nŽe pred kratkim sem opisal <a href=\"/novica?id=459\" target=\"_blank\">reševanje močeradove družine</a> iz jame. Enako se je zgodilo, ko sem raziskal brezno na Pečki na Kočevskem Rogu. Brezno ima ozek vhod, a še vedno dovolj širok za spust. Čeprav zasigano, je vodnjakasto brezno brez posebnosti.\n\n![Okolica vhoda. Foto Angelca Pajk.](https://jknm-novice.s3.eu-central-003.backblazeb2.com/brezno-na-pecki-07-08-2017/slika_1.jpg)\n\n![Vhod je ozka odprtina. Foto Angelca Pajk.](https://jknm-novice.s3.eu-central-003.backblazeb2.com/brezno-na-pecki-07-08-2017/slika_2.jpg)\n\nZa ozkim vhodom se brezno za malenkost razširi, to dimenzijo obdrži do dna. Stene so do globine 1,5 metrov gole, potem vse do dna lepo zasigane.\n\n![Pogled v notranjost brezna. Foto Borivoj Ladišić.](https://jknm-novice.s3.eu-central-003.backblazeb2.com/brezno-na-pecki-07-08-2017/slika_3.jpg)\n\nNa dnu jame sem tokrat našel močeradovo družino, dva odrasla ter majhnega mladička. Očitno je šlo za samca in samičko, ki sta si ustvarila družinico. Spravil sem jih v transportko ter prinesel ven iz brezna. Ko sem jih spustil na prostost, so se hitro razbežali, vsak na svojo stran, mladiček se je pa skril v že nekoliko trhlem štoru.\n\n![Močeradova družina v transportki. Foto Borivoj Ladišić.](https://jknm-novice.s3.eu-central-003.backblazeb2.com/brezno-na-pecki-07-08-2017/slika_4.jpg)\n\n![Na prostosti. Foto Borivoj Ladišić.](https://jknm-novice.s3.eu-central-003.backblazeb2.com/brezno-na-pecki-07-08-2017/slika_5.jpg)\n\nSodelovala sva Angelca Pajk in Borivoj Ladišić."
  },
  {
    "id": 63,
    "markdown": "# Kardeljev bunker\n\nV kolikor bi se tovariši, ki so nekoč tu bivakirali ali pa se zatekali pred ofenzivami, zavedali kakšna praznina se odpira pod njihovimi nogami, bi po vsej verjetnosti pospravili \"bivak\" in šli \"kampirat\" kam drugam. K sreči tega niso vedeli.\n\n![Smerokaz, ki mimoidočega usmeri proti bunkerju.](https://jknm-novice.s3.eu-central-003.backblazeb2.com/kardeljev-bunker-18-05-2009/slika_01.jpg)\n\nNa to, da se pod takoimenovanim Kardeljevim bunkerjem skrivajo še nedotaknjeni podzemni prostori, sta prva postala pozorna novopečena člana JKNM Denis Hadžič in Zijad Taraniš. Vhod v brezno sta do neke mere odprla že sama kakšen mesec nazaj. Na akcijah, ki so sledile, smo vhod le še malo obtesali do današnjih dimenzij.\n\n![Dno bunkerja je obenem začetek brezna.](https://jknm-novice.s3.eu-central-003.backblazeb2.com/kardeljev-bunker-18-05-2009/slika_04.jpg)\n\nV nedeljo 17.5.2009 sva se z Gregorjem odločila, da pogledava, kaj se skriva notri. Glede na to, da predhodniki po vsej verjetnosti niso vedeli za 26 m globoko jamo pod nogami, nisva pričakovala, da bova notri kaj našla. In tudi nisva! Da sva prišla do dna, sva zabila kar pet pritrdišč, kar je veliko glede na sorazmerno majhno globino. Na koncu sva brezno še izmerila in razopremila.\n\n![Vhod je izklesan samo za suhe.](https://jknm-novice.s3.eu-central-003.backblazeb2.com/kardeljev-bunker-18-05-2009/slika_02.jpg)\n\n![Vhodna stopnja.](https://jknm-novice.s3.eu-central-003.backblazeb2.com/kardeljev-bunker-18-05-2009/slika_03.jpg)\n\nČe bo koga kdaj zamikalo, kje se nahaja ta zelo zanimiv objekt, gledano bodisi iz zgodovinske ali jamarske perspektive, naj se le pripelje do Lukovega doma pri Bazi 20 in se nato odpravi po makadamski cesti še slab kilometer naprej, kjer ga bo na levi strani pričakal zanimiv smerokaz s še bolj zanimivo vsebino.\n\nNa večtedenskih akcijah smo delali: Zijad Taraniš, Denis Hadžič, Gregor Brulc in moja malenkost Srečko Vidic."
  },
  {
    "id": 65,
    "markdown": "# Vaja Rešujmo življenja 2009\n\nTako kot že preteklo leto, smo bili tudi letos s strani KŠP Novo mesto Prečna povabljeni k sodelovanju na republiški vaji kinologov, ki je potekala pod okriljem Civilne zaščite. Na vaji je sodelovalo osem ekip s cele Slovenije, ki so preverjale svoje znanje na petih kontrolnih točkah.\n\nNaš poligon je bil pod Lukenjsko steno, kjer so se skupine preizkusile v obvladovanju vrvne tehnike pri premagovanju vertikalnih ovir. Premagati so morali smer visoko cca 10 m navzgor, se varovati ob takoimenovani \"ograji\" in se nato po drugi smeri spustiti navzdol. Da je stvar potekala hitreje, sta bili za dvig pripravljeni dve smeri, za spust pa le ena, ki je popolnoma zadostovala za normalen pretok udeležencev.\n\n![Obisk g. Udovča, Vodje izpostave CZ za Dolenjsko regijo.](https://jknm-novice.s3.eu-central-003.backblazeb2.com/vaja-resujmo-zivljenja-2009-26-05-2009/slika_1.jpg)\n\nVodniki psov so imeli sicer nekaj težav z opremo, saj se njihova (t. i. alpinistična) od naše razlikuje in tudi za uporabo le-te so bili drugače poučeni, kot to počnemo jamarji. Vendar smo težave razrešili z ustreznimi napotki naših \"nadzornikov\", tako da so vsi, ki so se lotili plezanja, uspešno prišli na drugem koncu na trdna tla.\n\nPoleg kinologov so se usposabljali tudi naši novi člani in sicer prav tako v vrvni tehniki, le da so bile njihove smeri precej daljše in zahtevnejše. Poleg plezanja pa so utrjevali še opremljanje in razopremljanje smeri.\n\n![Klemen in Jernej pri treningu.](https://jknm-novice.s3.eu-central-003.backblazeb2.com/vaja-resujmo-zivljenja-2009-26-05-2009/slika_2.jpg)\n\n![Ogled in priprave na preizkus.](https://jknm-novice.s3.eu-central-003.backblazeb2.com/vaja-resujmo-zivljenja-2009-26-05-2009/slika_3.jpg)\n\n![Preizkus kinologov pod nadzorstvom Tanje in Anžeta.](https://jknm-novice.s3.eu-central-003.backblazeb2.com/vaja-resujmo-zivljenja-2009-26-05-2009/slika_4.jpg)\n\nNaj se na koncu zahvalim organizatorju vaje KŠP Novo mesto Prečna za povabilo in skrb, da nismo bili lačni in žejni.\n\nSodelovali smo: Anže Tomšič, Tanja Rukše, Miha Rukše, Maj in Nika Rukše, Jernej Šulc, Klemen Mihalič, Damjan Šinigoj, Matej Ajdič in Andrej Gašperič."
  },
  {
    "id": 67,
    "markdown": "# Le kje sta Pihalnik in Achenloch?\n\nV minulih dveh tednih smo se novinci Klemen, Jernej in\njaz ter stara bajta Frenk kar nekajkrat spustili v Veliko vratnico in enkrat\ntudi v Malo vratnico. Ja, tudi v Zamolčano brezno, kjer je Andrej padel, smo se\nspustili in iz jezerčka na dnu pili! Želelii smo nabrati malce kondicije za nove\nuspehe, potem se je pa Klemen uprl, da ne bo vedno v iste jame lazil in\npredlagal Pihalnik.\n\n1. junija sva se torej odpeljala v Kočevski rog in imel sem\nkar slab občutek. Ker še nikoli nismo jame našli, če smo jo iskali samo po GPS\nkoordinatah! In sva jo seveda res iskala kot blesava. Nikoli je ni tam, kjer je\nzarisana! In sva cepetljala po hosti, gor in dol in dol in gor (vmes sem za\nnekaj časa nehal jamo iskati, ker sem slastne gozdne jagode našel, a tega nisem\npovedal Klemnu, jih je bilo premalo), pa spet gor in dol, dokler se Klemem ni začel na ves glas smejati\nin me je poklical k avtu. Sem takoj vedel, da je jamo našel, a se mi je vse\nskupaj zdelo malce čudno, ker je stal na cesti. “Vidiš znak Pihalnik?” Sem ga sicer\nvidel, a kazal je na desno stran ceste, kjer je bila skoraj prepadna strmina,\npoleg tega je bila na zemljevidu narisana na levi strani ceste. In ker nisem\nvedel, kje bi luknja bila, je s prstom zmagoslavno pokazal na kanalizacijski\npokrov.\n\n![Ja, vhod v jamo je na cesti, bodite pozorni na avtobus ob 17:15, ko boste prihajali ven!](https://jknm-novice.s3.eu-central-003.backblazeb2.com/le-kje-sta-pihalnik-in-achenloch-03-06-2009/slika2.jpg)\n\nVhod v skoraj sto metrov globoko jamo je bil na cesti! Na asfaltirani\ncesti! Kar nisem mogel verjeti. Takoj sva dvignila pokrov in se hihitala kot dve\nšolarki, dokler nisem vozila porinil v rikverc na cesto pred vhod in vključil\nvse štiri žmigavce. Da bi šla not. Štrik pa kar na odbijač navezala. A sem\nseveda delal račun brez krčmarja Klemna, ki se je nemudoma zresnil in še bolj nemudoma videl milijon pijanih\nvoznikov, ki bi se zaletavali v avtomobil, potem je celo videl še pol milijona\npsihičev, ki bi ustavili in kar vrv prerezali, tako da od spusta v Pihalnik ni\nbilo nič.\n\n![Klemen se je bal, da se bo kdo v naju zaletel, ko bova dol, kar ga pa ni motilo, da je pol ure sedel na cesti in telefoniral vsem prijateljem, kje je vhod ...](https://jknm-novice.s3.eu-central-003.backblazeb2.com/le-kje-sta-pihalnik-in-achenloch-03-06-2009/slika1.jpg)\n\nA ker je bilo še relativno zgodaj popoldne, sem pač udaril rezervni\npredlog, jamo Ahnenloch. Hecno ime, še posebej, ker leži pri Podstenicah, sredi\nKočevskega gozda, a je menda lepa jama, močno zasigana, globoka in dolga. Vrvi\nsva imela dovolj, železja tudi, a sem kar vedel, da zadeve ne bova našla. Sva z\nGPSom tavala po gozdu, pa nič. Mislim, ceste so … No, sploh niso ceste,\nnarejene so za buldožerje. In ko sva končno obupala, da se bova z avtom\npripeljala (pa čeprav ruskim!) in sem predlagal, da zadevo poiščeva peš, dokler\nje vsaj še malo svetlobe, se je Klemen uprl z vsemi štirimi. Ker da v\nPodstenicah pa največ medvedov na kvadratni meter ozemlja v Sloveniji hodi in\nsva se odpeljala domov … Da poiščeva junake jamarje, ki bi vedeli, kako se v\njamo spustiti, katere vhod je na asfaltirani prometni cesti. Obstaja torej junak\nz znanjem, ki bi šel dol enkrat med tednom, ne prepozno zvečer?\n\n___________________\n\nOpomba urednika:\n\nO pihalniku je v Dolenjskem krasu 1 (1982) že pisal Borivoj Ladišić. Glej <a href=\"/si/publikacije/kras01/\" target=\"_blank\">http://www.jknm.si/si/publikacije/kras01/</a>. Svoja opazovanja je popisal še v klubskem biltenu v članku Zakaj Pihalnik piha? (Bilten ‘89. Jamarski klub Novo mesto. Novo mesto, 1990).\n\nVeč o jami pa si lahko preberete v njenem opisu <a href=\"https://jknm.s3.eu-central-1.amazonaws.com/le-kje-sta-pihalnik-in-achenloch-03-06-2009/2577_pihalnik.pdf\" target=\"_blank\">na teh straneh</a>."
  },
  {
    "id": 68,
    "markdown": "# Porod v Cinkovem križu\n\nNa obletnico izkrcanja v Normandiji (6. junij) sva se s Klemnom vrnila na kraj zločina. Cinkov križ, še nekaj let nazaj eno najglobljih brezen na  Dolenjskem, sva namreč obiskala, še preden sva postala člana jamarskega kluba in ravno zaradi tega podviga sva se tudi včlanila v klub. Ker sva se namreč pohvalila napačnemu - Tomažu Bukovcu, ki je seveda znorel. Ostalo je, kot bi rekli pametni ljudje, zgodovina. Ko sva tako stala nad breznom skupaj še z dvema Jernejema, te najine arogance pravzaprav skoraj ne morem več razumeti. Še dobro, da se nikomur ni nič zgodilo …\n\nJernej Tramte ima skoraj dve leti jamarske kilometrine več kot ostali udeleženci, a je kasneje priznal, da mu je bilo pri spuščanju vseeno tesno pri srcu. V takšno brezno se pač ne spuščaš vsak dan! No, nam trem se je žvižgalo, veselo smo bingljali na vrvi in preklinjali tesne pasove, ki so rezali v boke, ko smo čakali, da je Jernej zavrtaval nova pritrdišča, čas pa smo si krajšali vsak po svoje. Jaz recimo sem razmišljal, ali bi Jerneja Šulca jezil s pljuvanjem, saj je bil pod mano, a si nisem upal, ker bi se na dnu seveda srečala, Klemen pa je pel in moram povedati, da je bil to eden tesnobnejših trenutkov v breznu. Tisti nad tabo ruli, ti pa ne veš, ali mu je slabo ali kaj …\n\n![Lepo se je čist in spočit spustiti v globoko brezno …](https://jknm-novice.s3.eu-central-003.backblazeb2.com/porod-v-cinkovem-krizu-08-06-2009/slika_1.jpg)\n\nDo dna vhodnega brezna na malce več ko 100 m smo prišli relativno hitro in brez kakršnih-koli težav. Razgledal sem se po nezanimivi dvorani in bil kar malce razočaran. Ob prvem obisku so me prevevali čudoviti občutki, poln sem bil adrenalina in strahu, tokrat ni bilo nič od tega. Le pričakovanje nadaljnjega spusta, zaradi česar smo se v Cinkov križ sploh spustili. Brezno se nadaljuje še več kot 80 m in edina težava v njem je ožina, ki jo moraš premagati. Ob prvem obisku, ko še nismo bili jamarji, smo mislili, da je prehod zasut, tokrat pa smo seveda vedeli, da ni. Da je le ozek!\n\nMiha je par dni prej z malce privoščljivim nasmeškom razlagal, da \"dol še gre, gor je pa malo težje\", a si seveda nismo mislili, da bo zadeva tako nemogoča. Tramte se je prvi podal naprej, po velikih težavah nam je izginil izpred oči. Sledil mu je Šulc, ki se je po kakšnih dveh metrih zataknil in se po blagem paničnem napadu odločil, da bo imel za tisti dan dovolj. Seveda trdi, da ga panika ni zagrabila, a filmček seveda govori sam zase! Komaj sem čakal, da je zlezel ven, da poskusim še sam in pokažem, kako stvarem strežemo pravi jamarji. Zrinil sem se v ožino, ki pa pravzaprav še ni bila prava ožina, ta me je čakala tam, kjer se je zataknil Šulc. Bilo je ozko, da si se pomikal dobesedno po centimetrih in ves čas iskal pravi položaj telesa, da se nisi zataknil. Roke so bile, kot so pač bile, kaj dosti popravljati nisi mogel, premikal si se lahko le kot črv. Dokler med ritnicami nisem začutil kamna, ki bi moral biti na boku, če bi hotel priti naprej, kajti če je med ritnicami, pomeni, da te pritisne ob nasprotno skalo in se zagozdiš. Kar se mi je seveda zgodilo. Ni šlo, naj sem si še tako želel, hkrati pa sem vedel, da je par metrov naprej še ena ožina v ožini, še bolj neprijetna - še bolj grozna od te, v katero sem se že itak zataknil.\n\nIn sem odnehal, na kar je Klemen komaj čakal - v sekundi je bil v rovu. Njemu je seveda nekako uspelo priti čez neprijetno ožino, jo je vzel nad ritjo, kakor je treba, potem pa se je globoko zamislil. Kar videl sem, kako mu delajo koleščki v glavi, da se mu je iz ušes kadilo. Prišel je čez težavo in bi se lahko spustil naprej in bi naju s Šulcem lahko na ta račun zafrkaval vsaj pol leta, a hkrati se je zavedal, da je dol iti 20 % težave in da ga 80 % čaka pri poti navzgor. In ko se mu je iz ušes končno zeleno pokadilo, sem vedel, da bo odnehal. Sicer se je poskusil potem nekaj možatiti zaradi tistih petih centimetrov, ki jih je globlje pregrizel kot midva, a se seveda nisva dala in je odnehal.\n\n![Ozko je res ozko …](https://jknm-novice.s3.eu-central-003.backblazeb2.com/porod-v-cinkovem-krizu-08-06-2009/slika_2.jpg)\n\nIz ožine smo poklicali Tramteta, ki je potrpežljivo čakal kakšnih 10 m nižje od nas skoraj uro in pol, da je začel mukotrpni vzpon. Mu je kar šlo, a skozi zadnjo ožino sva ga s Šulcem vlekla na vso moč, pa ni šlo, ker se mu je zataknila vreča z vrvjo. In smo se matrali in trudili in poskušali, dokler ga nismo potegnili iz ožine. Na koncu sem imel ves izmučen občutek, da sem sodeloval pri kakšnem kravjem porodu. Le da so pri teletu \"porodničarji\" bolj obzirni kakor smo bili jamarji pri Jerneju, a se kaj dosti ni pritoževal …\n\nOstalo nam je le še plezanje ven, kar za nas izkušene jamarje ni več nobena težava, sam sem šel zadnji in razopremljal smer. Trud je bil poplačan na vrhu, ker je Šulc ravno skuhal kavo, ki sem jo z užitkom vrgel v ritko, dodal pa je še juho, s katero sem potem lažje počakal na klobase z žara …\n\nPotem smo le še pospravili in odpeketali domov, z mislijo, da bomo verjetno kmalu spet dol, morda z macolo in majzlom. Da ožino naredimo bolj prijazno tudi obilnejšim čez, hm, ramena! Šulc sicer sanja o kompresorju, a sanjati pač ni prepovedano …\n\nV podkrepitev dogajanja dodajam še Klemnov filmček, ki čudovito pokaže, kako malo je potrebno zatakniti se, pa že frčijo grde besede in seksualne grožnje na vse strani …\n\n<video align=\"center\" src=\"https://www.youtube.com/embed/OilZtT8ceW8\" width=\"80%\" isUpload=\"true\" />\n\nV Cinkovih ožinah smo bili Jernej Tramte, Jernej Šulc, Klemen Mihalič in Damijan Šinigoj."
  },
  {
    "id": 310,
    "markdown": "# Ponovno na Kočevskem\n\nV nedeljo, 30. junija 2013, sem se s spremstvom odpravil kar daleč, na meni dobro znano območje na Kočevskem namreč . A sem se ustavil že na Radohi pri Prelogah ter raziskal manjše brezno, za katerega sem kar nekaj časa vedel, a nikakor ni prišlo na vrsto. Gre za sicer plitvo brezno, globina je le 8 m. Na dnu je kup smeti, ki pa niso zasule dva rova v nadaljevanju. Tako je dolžina jame 22 m, globina pa 13 m.\n\n![Pred vhodom v brezno pri Prelogah.](https://jknm-novice.s3.eu-central-003.backblazeb2.com/ponovno-na-kocevskem-02-07-2013/slika_1.jpg)\n\nTudi na Kočevskem, točneje na območju med Spodnjim Logom in Lapinjam, sem kar nekaj časa vedel za brezno. Po pripovedovanju domačina, ki mi je opisal lokacijo, naj bi šlo za kar globoko brezno, a se je pokazalo, da je šlo za enostavno in ozko brezno, globoko le 16 m. Vse stene so bile zasigane, siga pa je bila precej korodirana in rjava.\n\n![Manjši vhod je bil nekoliko zakrit, a sem ga vseeno našel.](https://jknm-novice.s3.eu-central-003.backblazeb2.com/ponovno-na-kocevskem-02-07-2013/slika_2.jpg)\n\n![Priprave na spust.](https://jknm-novice.s3.eu-central-003.backblazeb2.com/ponovno-na-kocevskem-02-07-2013/slika_3.jpg)\n\n![Pogled z dna proti vhodu.](https://jknm-novice.s3.eu-central-003.backblazeb2.com/ponovno-na-kocevskem-02-07-2013/slika_4.jpg)"
  },
  {
    "id": 354,
    "markdown": "# Čar neznanega\n\nŽe v naši novički <a href=\"/novica?id=341\" target=\"_blank\">Prijetno s koristnim</a> smo zapisali, da je napovednik za prihajajoči video \"hud\". Video, ki je sedaj na voljo, je dosegel in presegel pričakovanja. Za kaj gre?&nbsp;V breznu Dvojna katedrala in v jami Stropnica na Poljanski gori smo v sklopu vaje Jamarske reševalne službe marca &nbsp;letos&nbsp;člani Jamarskega kluba Novo mesto&nbsp;s pomočjo reševalne vrvne tehnike v jamo spustili&nbsp;glasbeno skupino Dan D.&nbsp;Tomaž Grdin je z ekipo pomočnikov v podzemlju nato posnel glasbeni video. Hkrati smo posneli tudi vse jamarsko-reševalne dejavnosti, te posnetke pa zmontirali v samostojen film.\n\n![Uvodni motiv videa. Nato prileti kapljica in večni krog se prične ...](https://jknm-novice.s3.eu-central-003.backblazeb2.com/car-neznanega-25-06-2014/car_neznanega.jpg)\n\nOba filma smo v začetku junija premierno pokazali v podzemnem ambientu v Krški jami, kjer so Dan D akustično za lepši zaključek projekcije zaigrali par skladb. Videospot bo uradno predstavljen v začetku septembra, jamarski kratek film »Čar neznanega« pa si lahko ogledate na spletu. Vključite zvočnike ter napnite ušesa. <a href=\"http://youtu.be/jGhQGY-Ji2M\" target=\"_blank\">YouTube</a>."
  },
  {
    "id": 74,
    "markdown": "# Iz klubskega arhiva: Brezno Cinkov križ [3]\n\n## Historiat raziskav\n\nZa zaključek trilogije osveževanja spomina o raziskavah brezna Cinkov križ navajamo še podrobno kronologijo njegovega raziskovanja. Narod naš dokaze hrani!\n\n<b>01.05.1974</b><br>\nRaziskava vhodnega brezna, ki so jo opravili jamarji Jamarske sekcije\nPlaninskega društva Železničar (sedaj Jamarski klub Železničar). Na načrtu so\nvhodni vertikali namerili 117\n m globine, ki smo jo člani JKNM kasneje\n\"skrajšali\" na 103 m.\nOpis dogajanj na jamarskem taboru, na katerem so na novo našli in izmerili 24 novih jam (med drugimi tudi Cinkov križ) je podrobneje opisal udeleženec tabora Igor Žitko v <a href=\"https://jknm.s3.eu-central-1.amazonaws.com/iz-klubskega-arhiva-brezno-cinkov-kriz-3-20-06-2009/bilten_js_pdz_1974_str_9_12.pdf\" target=\"_blank\">Biltenu JS PDŽ, letnik 1974, str. 9 - 12</a>.\n\n<b>05.08.1985</b><br>\nNovomeščani (takrat JK VPB Novo mesto) v okviru intenzivnega jamarskega tečaja\nna Kočevskem rogu v SZ delu dvorane vhodnega brezna odkrijemo nadaljevanje –\nkamen pade kakšnih 10 m\ngloblje. Treba bo kopat … Akterji: Marko Pršina, Iztok Vilić, Gorazd Medle,\nBogdan Kladnik, Tomaž Bukovec.\n\n<b>21.12.1985</b><br>\nOžino, iz katere je pihalo, smo pretolkli in se prebili 12 m globlje, kjer nas je\nzaustavila nova ožina. Kamen za njo po oceni pada 90 m globoko. Akterji: Andrej\nHudoklin, Zdravko Bučar, Tomaž Bukovec in Marko Pršina.\n\n<b>02.01.1986</b><br>Prebili smo tudi drugo ožino, za katero se odpira 60 m brezno. Tomaž Bukovec in Marko Pršina dosežeta dno. Nepregledano je ostalo še okno približno 30 m od dna. Opozorilo v zapisniku: \"Prva ožina je zelo naporna (ozka) za vračanje!\". Jamarska akcija je bila podrobno opisana v Dolenjskem listu št. 11 (1986) ter je dostopna tudi na <a href=\"/novica?id=71\" target=\"_blank\">naših straneh</a>. Akterji: Marko Pršina, Ivan Lukšič, Robert Bučar, Tomaž Bukovec.\n\n<b>18.01.1986</b><br>\"Spustila sta se na dno vhodne vertikale. Bučar se je prerinil skozi prvo ožino in prišel do druge ožine. Naprej ni šel, ker je Bukovec ostal v prvi ožini in ni mogel naprej. Zato sta se vrnila nazaj.\"\n\nMajhna podrobnost, ki kaže na zahtevnost ožine: Tomaž ni uspel preplezati ožine, ki jo je predhodno&nbsp; že dvakrat preplezal. Akterja: Tomaž Bukovec, Zdravko Bučar.\n\n<b>19.07.1986</b><br>Raziskovalno-merilna akcija. Vhodno brezno smo po meritvah iz 117 m \"skrajšali\" na 103 m. Skupaj je jama globoka 185 m. Izdelan načrt in A zapisnik (T. Bukovec). Akterji: Marko Pršina, Iztok Vilić, Robert Bučar, Zdravko Bučar, Andrej Hudoklin, Ivan Lukšič, Tomaž Bukovec.\n\n<b>22.03.1987</b><br>Akcija za trening: spust do dna vhodnega brezna in njegova ponovna meritev. Akterji: Iztok Vilić, Ivan Lukšič, Tomaž Bukovec.\n\n<b>11.01.1998<br></b>Osebni zapiski Andrej Gašperič:<br> Obisk jame globoke 184 m z dvema ožinama. Silvo je opremil jamo. Za dol \nje šlo zelo dobro, nazaj pa kot zakleto, vse narobe, vendar se nisem dal. \nNajveč problemov sem imel z krempeljcem, ki ga je Silvo izgubil na dnu \njame. Pobral sem ga in si ga pripel za pas in glej ga zlomka - ko sem \nrinil skozi prvo ožino, se mi je hudič zapel, da nisem mogel ne naprej ne \nnazaj. Pomagal mi je Matjaž in me rešil muk. Vsaka šola nekaj košta. Za \npovrh pa sem jih slišal še doma! Akterji: Marko Pavlin, Miha Rukše, Silvo Kristan, Matjaž Nahtigal, \nDare Hribar, Tanja Luzar, Andrej Gašperič.\n\n<b>25.01.1998<br></b>Osebni zapiski Andrej Gašperič:<br>Kondicijske priprave za Kanin. S Silvom sva prišla prva, opremila vhodno vertikalo in se že vrnila iz nje, ko sta prišla še Dare in Miro, kasneje pa sta \nprišla še Miha in Tanja. Štirikrat gor in dol - rekord pa je imel Silvo \nin sicer petkrat.\nAkterji: Tanja Rukše, Miha Rukše, Silvo Kristan, Dare Hribar, Andrej Gašperič in Miro.\n\n<b>30.06.2001</b><br>Iz brezna je potekala reševalna jama JRS - regijski center Novo mesto. Na vaji je sodelovalo 17 jamarskih reševalcev, od tega 11 klubskih. \"Poškodovanca smo izvlekli iz 103 m globokega vhodnega brezna v razmeroma kratkem času.\" Akterji: 17 jamarjev, zapisnik Marko Pavlin.\n\n<b>07.12.2003</b><br>Jože Tomšič in Andrej Gašperič sta na trening in utrjevanje znanj vrvne tehnike do dna brezna vodila \"vajence\" - prvič v tako globoko jamo. Gašperič: \"Pri prvi ožini sem pričakoval malo težav, a so bili vsi trmasti in so nadaljevali vse do dna ... Za ven je bilo sicer malo krize za nekatere, a so zmogli, pa še jamo so razopremili, kar za prvič ni kar tako ...\" Akterji: Jože Tomšič, Drago Primc, Davor Dobaj, Niko Godec, Andrej Gašperič.\n\n<b>Opombe:</b>\n\n- undefined\n- undefined\n- undefined\n\nOpis tega mogočnega brezna najdete [tukaj](https://jknm.s3.eu-central-1.amazonaws.com/iz-klubskega-arhiva-brezno-cinkov-kriz-3-20-06-2009/3631_cinkov_kriz.pdf)."
  },
  {
    "id": 75,
    "markdown": "# Obisk Kostanjeviške jame\n\nV soboto, 20. junija 2009, smo se\nob 8. uri zbrali pred jamo. No, vsaj tak je bil načrt, s Klemnom sva malce\nzamudila, predvsem zato, ker je popolnoma nesposoben. Ni me uspel zbuditi! Spal\nsem pa zato, ker sva bila s Frenkom dan prej (oz. par ur prej) v Črni jami, a\nto je že druga zgodba ...\n\nS Klemnom sva se pripeljala\nob 9. uri, ko naj bi šli že v jamo, a na srečo se naši jamarji ne držijo\nurnika, ker si imajo preveč o jamah za povedati in sva se uspela še obleči. Nas\npravih jamarjev ni bilo ravno veliko (za zapisnik – med prave jamarje seveda\nspadam tudi spodaj podpisani, da ne boste verjeli kakšnim zlobnim govoricam!),\nveč je bilo simpatizerjev in prijateljev kluba. Kar je v redu, sem se lahko\npetelinil, ker sem bil poleg Frenka eden redkih z umazanim kombinezonom. Naj se\nve, kdo redno hodi po luknjah, ne?\n\nKakor koli, v jamo smo se\npodali tako jamarji kakor simpatizerji kakor “turisti”, od katerih smo se nekje\nna koncu osvetljene in z lično betonirano potko opremljene jame poslovili. Saj\nne rečem, jama je čudovita, ima vse, kar ima recimo Postojnska jama (razen\nvlaka, seveda), a mene je bolj zanimal del, kamor turisti nimajo vstopa.\nNeturistov nas je bilo 16, pravzaprav 15,5, ker se nam je pridružil tudi Mihov\nin Tanjin naslednik Maj, ki je polovička seveda samo po velikosti, po pogumu in\nspretnostih pa že kar cel jamar! Prepričan sem, da je s svojimi devet in pol\nleti eden najmlajših obiskovalcev nadaljevanja jame sploh!\n\nTako veliko število\nobiskovalcev neturističnega dela, ki se začne z zelo dolgo ožino, je seveda\npomenilo zastoje, ki so mi pa kar odgovarjali, če sem iskren, saj sem si lahko\nmalce spočil od vsega tistega matranja in zvijanja. Najbolj me je motila torba,\nv katero sem si pripravil malico, vodo, čokolado, rezervne baterijske vložke in\nčisto perilo, ki se je ves čas zatikala, pa debel flis je povzročal nenormalno\npotenje, znoj je ves čas silil v oči. Ko smo po kakšnih stotih ali dvestotih\nmetrih končno izplezali iz ožine, sem flis jezno slekel, ga stlačil v torbo in\nvse skupaj nekam zabrisal, a mi nihče ni povedal, da smo iz taglavnega matra že\nprišli, zato sem kasneje pogrešal tako toploto kakor hrano, še najbolj pa\nrezervne baterijske vložke, a na srečo je bilo svetlobe od številnih svetilk\ndovolj, toplo mi je pa kmalu postalo zaradi adrenalina.\n\nSaj vsi poznamo zgodbo o\nodkritju nadaljevanja jame (ki je bilo odkrito po menda tridesetih letih\nturističnega obiskovanja!), če ga ne, naj ponovim, da so ga po besedah našega\nkostanjeviškega spremljevalca odkrili kostanjeviški jamarji! Še dobro, da je\nbil Miha spredaj, ker nam je kazal pot …\n\nMimo dvorane netopirjev,\nLepe dvorane in Velikega balvana smo prišli do zadnje dvorane, Velikega jezera.\nDo jezera smo se spustili po lestvicah. Miha je nadzoroval spuščanje in da je\nvse potekalo varno, meni pa je s samo s prstom pokazal, kje je pred leti odkril\nnadaljevanje. In sem že bil v blatu, bolj pravilno rečeno, blato je že bilo v\nmeni. Gladina vode je bila ravno prav nizka, da smo se lahko zrinili na drugo\nstran, v Šumečo dvorano, bučanje deroče vode je postalo še bolj glasno. Začutil\nsem tisto jamarsko vznemirjenje in čeprav nisem bil prvopristopnik, kar ni\nhotelo popustiti. Štirje najbolj firbčni smo se podali naprej, kar ni bilo zelo\ntežko, saj so bile v blatu zelo jasno vidne sledi prejšnjih obiskov. In smo\nhodili in hodili, dokler nismo prišli do podzemne reke. Kjer smo si, čeprav ne\nvem, zakaj, oprali škornje ter počakali na ostale. Prišli so skoraj vsi razen\nŠulca, ki je čakal pri lestvah, ker se mu do jezera ni ljubilo spuščati! Malo\nje vrtal po nosu, ko pa je enkrat pogledal navzdol, ni bilo nikjer več nobenega.\nKam smo izginili, se mu seveda ni niti sanjalo. Danes ga malo boli rit, ker se zaradi\ntega že ves čas grize vanjo!\n\nNazaj je šlo enostavno, ker\nsmo bili vsi pod vtisom videnega, le ožina se mi je zdela še bolj ozka, ne vem,\nzakaj. Klemnu in Šulcu pa bolj adrenalinska, ker je nekdo v ožini, ki ni\nnajbolj prevetrena, enega hinavskega stisnil. Pa se nista sekirala zaradi\nsmradu, ker mi jamarji smo namreč vsega hudega vajeni, saj to itak vsi vemo, le\nodprt plamen sta imela na čeladi in sta se bala eksplozije …\n\nV turističnem delu smo, z\nblatom zamazani od pet do glave, srečali veliko skupino starejših obiskovalcev,\nki so nas presenečeno opazovali. In sem jim rekel, naj nas nikar tako zviška ne\ngledajo, da bodo oni tudi takšni ven šli, zato je njihov vodič potreboval\nveliko retoričnih spretnosti, da jih prepričeval v nasprotno, čeprav sem po\nizrazih na obrazih nekaterih starejših mamic videl, da mu ne verjamejo najbolj\nin so jo hotele kar podurhati ven!\n\nNo, zunaj smo v potoku\noprali opremo, ni bilo preveč naporno kljub mrazu, le Mihata smo morali imeli\nves čas na očeh, ker je paradiral okoli v pajkicah in rumenih škornjih in če je\nčlovek tako oblečen, nikoli ne veš, kaj ti lahko stori!\n\nNa srečo je kmalu prišla\nTanja, ki nas je odpeljala na piknik plac, ki nam ga je vljudno odstopil\ngospodar kmečkega turizma Colarič gospod Levko (www.posavje-turizem.com/turisticna_ponudba/kmetija_colaric.htm),\nkjer so nas čakale dobrote z žara, za katerega je skrbel naš jamar Jože Stopar.\nČe je vsaj pol tako dober jamar kakor je kurcopek, potem se za prihodnost\nnašega kluba ni bati! Hrane je bilo več ko preveč, dobra je bila, da smo si\nprste oblizovali, le Miha, ki spada med bolj kulturne ljudi, je mlatil\nparadižnik, čebulo, papriko in ajvar, ker se ni hodil v vrsto za meso riniti, saj\nsmo ga repetaši vedno prehiteli.\n\nZa popestritev zaključka je\nposkrbel bik, ki je skočil na kravo, ki se je delala fino in se mu izmikala, za\nmalo smeha pa je poskrbel Šulc. Ko smo se namreč mestni fantje, ki takšno\npornografijo lahko gledamo samo na animal planetu, približali obori, da bi\nbolje videli, je Šulc zagrabil za električnega pastirja in potem še za Klemna …\n\nKakor koli, spet je bilo\nveselo in zanimivo, kakor vedno, upam, da bomo kmalu spet ponovili. Da si bo\nŠulc lahko ogledal tudi dvorane, ki jih je tokrat preskočil …\n\nKlemnov filmček o obisku jame:<br>[http://www.youtube.com/watch?v=6hCurIZOjLs](http://www.youtube.com/watch?v=6hCurIZOjLs)"
  },
  {
    "id": 76,
    "markdown": "# Vašo luknjico smo prišli malo pogledat\n\nTo sem si vedno želel reči kakšni mladenki in kdor čaka, dočaka.\nTomaž mi je poslal navodila, kako do jame, ki se je odprla že pred leti, ko so\ndelali cesto. Skupaj z Mihatom in Srečkom so jo tudi izmerili, a je potem\nzapiske izgubil. S Frenkom sva se kakšne tri minute pustila prositi, potem pa 25.\njunija popoldne odbrzela proti Repčam blizu Trebnjega. Jama je ob cesti, pod\nhišo policista, a Tomaž pravi, da mu to človek odpusti, ker je tudi aktiven\npotapljač. A ga očitno ni bilo doma, saj naju nihče ni legitimiral, le ena\nmladenka je prišla pogledat, kaj ustvarjava. In se nisem mogel upreti, sem kar\nbleknil, da bova malo luknjico poinšpecirala. Ker od blizu nisem prav nič\npodoben ginekologu, je takoj vedela, o čem govorim in odšla, je pa prišel sosedov\nata, na katerega sva naredila dober vtis, se mi zdi, ker je rekel, da v luknjo\non živ že ne bi šel in da sva res prava možaka …\n\n![Vhod v jamo je tik ob cesti.](https://jknm-novice.s3.eu-central-003.backblazeb2.com/vaso-luknjico-smo-prisli-malo-pogledat-26-06-2009/1.jpg)\n\nKar malo napihnjena sva se torej spustila v ozek vhod kot prava\nprofesionalca, meni pa nikakor ni šlo, ne glede na to, da sem želel napraviti vtis\nna človeka, ki me je gledal kakor frajerja in sem šele po nekaj minutah\nugotovil, da se mi je hudičev krempelc zataknil! No, sem popravil in se končno\nspustil skozi ozek vhod, ki se kmalu razširi v kar solidno dvoranico, globoko\nkakšnih 7 metrov. Tam je že Tomaž pred leti lopatal, da je toliko razširil, da\nse lahko spustiš naprej, je pa prehod res ozek, dasiravno niti pol tako kot v\nCink križu! Sva se skobacala naprej, po ožini se odpre kar široko brezno,\ngloboko 24 metrov. Ne preveč zasigano in dokaj blatno, s stranskim rovom, ki se\npo kakšnih 14 metrih spet vrne v glavno brezno. Po dnu sva malce brkljala in iskala\nmožna nadaljevanja, ki so vsa bolj ali manj silila kvišku, dokler kakšen meter\nnad tlemi nisem opazil morda meter in pol dolgo ožinico, ki se je, zelo zelo\nblatna, spustila še 8 m nižje. Malo pred dnom se brezno razdeli v dva dela in\nspusti še dodatnih 5 metrov in to je to. Spodaj je malo bolj zasigano, polno\npeska s ceste, ki ga očitno spira voda, pa še dve zelo ozki razpoki, kamor\nodteka voda, a se ju po mojem mnenju ne bi dalo razširiti. Ampak, kaj pa jaz\nvem, sem šele začetnik!\n\n![Druga ožina.](https://jknm-novice.s3.eu-central-003.backblazeb2.com/vaso-luknjico-smo-prisli-malo-pogledat-26-06-2009/2.jpg)\n\nGor grede sva jamo tudi izmerila (in sproti našla tudi vsa\npritrdišča, ki jih dol grede z lučjo nisva našla). Prvi sem plezal jaz, ker je\nFrenk nekaj puščal pri riti in ni bilo za zdržat, čeprav nisva imela karbidovk!\nNjemu se je zdelo smešno, meni pa niti ne, ker kljub temu, da sem tudi\npotapljač, ne zdržim dolgo brez zraka …\n\n![Jama je čisto malo blatna ...](https://jknm-novice.s3.eu-central-003.backblazeb2.com/vaso-luknjico-smo-prisli-malo-pogledat-26-06-2009/3.jpg)\n\nŽivali je veliko, predvsem prozornih kobilic in čudnih pajkov\n(žal je to moj najbolj strokoven opis), nekaj mravljam podobnega sem tudi\nvidel in belih stonog (čeprav moram priznati, da nog pa res nisem štel in je\nmorda samo bela oseminšestdesetnoga), prav na dnu pa je bil tudi jamski\nslepec. Kakšen je jamski slepec, sprašujete? Povsem podoben navadnemu slepcu,\nle v jamo mora pasti! Je bil kar živahen in še ne preveč shiran in je Frenk celo\nrazmišljal, da bi ga nesel gor, a si je potem premislil, ker je bil že dovolj\nobtežen z vrvmi in metrom. Aha, poleg slepca je bilo na dnu tudi okostje neke\nne prevelike živali, a je slepec zagotovo ni umoril, ker je bilo že deloma zasigano.\n\nVen sva prišla enkrat za spremembo še podnevi, blatna pa tako,\nda ni za povedati. Je Tomaž sicer rekel, da je \"malo blatna\", a se še nisem\nprivadil jamarskemu žargonu. Za lovskega in ribiškega sem slišal, a je ta mnogo\nhujši!\n\nBlatarila: Frenk Zupančič in Damijan Šinigoj."
  },
  {
    "id": 77,
    "markdown": "# Poročilo o registraciji jam v letu 2008\n\nJamarska zveza Slovenije ( Kataster jam) v sodelovanju z Inštitutom za raziskovanje krasa ZRC SAZU vestno beleži prispele zapisnike za novo registrirane jame ali zapisnike obiskov že registriranih jam. Tretji partner v tem dobro utečenem mehanizmu smo jamarski klubi, ki navedenima pošiljamo vse predpisane vrste zapisnikov.\n\nDobra navada Katastra jam je, da letno pregledajo število prispelih zapisnikov, medsebojno primerjajo prispevke iz različnih klubov ter o tem naredijo poročilo. Glej ga zlomka: štafeto najbolj pridnega kluba bomo morali člani JKNM predati samemu sebi. Ker smo bili izmed vseh spet najbolj pridni. Tako kot od leta 2001 dalje (nepretrgoma!). En delček iz poročila vodje katastra:<br>\"V celotnem katastrskem letu 2008 (11. januar 2008 – 8. januar 2009) je v Kataster jam prispelo 1585 zapisnikov, od tega 304 A, 293 B, 198 C, 59 D, 385 E, 311 F in 35 G. Vaše društvo je oddalo 393 zapisnikov, od tega 82 A, 20 B, 91 C, 5 D, 96 E, 96 F in 3 G. Od skupaj podeljenih 2531 točk jih je vaše društvo prejelo 715 (te točke so namenjene zgolj interni evidenci). Registrirali smo 236 novih jam, od tega za vaše društvo 76.\"\n\nHitro kalkulatorje v roke! Prepozno, ker smo že izračunali: naš prispevek je več kot 28 % (pri točkah) in 32 % pri novih jamah. Vsem, ki smo pri tem karkoli prispevali - kapo dol. Tako se dela!\n\n![Uspehi se pričnejo tako - z jamarskim tečajem.](https://jknm-novice.s3.eu-central-003.backblazeb2.com/porocilo-o-registraciji-jam-v-letu-2008-29-06-2009/20090412_016.jpg)\n\nZanimivost: naša Čaganka je dobila okroglo številko 9500.\n\nCelotno poročilo Katastra jam je <a href=\"https://jknm.s3.eu-central-1.amazonaws.com/porocilo-o-registraciji-jam-v-letu-2008-29-06-2009/novo_mesto_2008b_9a.pdf\" target=\"_blank\">tukaj</a>."
  },
  {
    "id": 78,
    "markdown": "# Gobarske akcije\n\nTa vikend je bil\n  izreden, vsaj po številu gobarjev v gozdovih sodeč. Ker ti obiskovalci gozda\n  običajno prečesavajo velike površine, marsikdo najde tudi kakšno špranjo,\n  špranjico, polšno ali udor, ki ga preteklo leto še ni bilo. Tako sem dobil nekaj\n  obvestil, kje je kakšna luknjica v tleh - izvedel sem za tri objekte jugozahodno od\n  Kotarjeve prepadne oz. med Jurno vasjo in Ljubnom.\n\nV soboto sem naložil\n  kramp, motiko, macolo ... na svoj moped in odbrzel po lovskih stečinah.\n  Objekte sem hitro našel. Prvi je bila ozka razpoka, širine nekaj cm,\n  vendar dokaj plitva. Zaradi skale ni bilo smisla kakršnega koli nadaljnjega dela.\n  Drug objekt je bila (predvidevam) polšna, kjer je letos nastal vhod s\n  polmetrskim polmerom. Globina je znašala dobre 3 m (z blatnim čepom na\n  dnu).\n\n![Včasih neučakanost povzroči malo ožje dimenzije razširitve.](https://jknm-novice.s3.eu-central-003.backblazeb2.com/gobarske-akcije-14-07-2009/1.jpg)\n\n![Apnenčasta stena in kmalu dno.](https://jknm-novice.s3.eu-central-003.backblazeb2.com/gobarske-akcije-14-07-2009/2.jpg)\n\nV nedeljo pa sem vzel s sabo še Andreja Beleta, drobnega\n  mladega prijatelja, ki že ima nekaj jamarskih izkušenj. Odprla sva 6 m\n  globoko&nbsp;poševno brezno, kjer je prav tako spodaj blatni čep. Prostor pod vhodom je širok dobra 2 m. Predvidevam,\n  da je tudi to bila polšna.&nbsp;Ta\n  čas sta prišla tudi starša iz gozda in preostalo nam je le še\n  zavarovanje okolice vhoda z nekaj močnejšimi vejami. Že res, da nisem\n  uspel pregledati jame&nbsp;s primernimi merami, vendar sem vesel, da ljudje\n  vedo za nas in naše aktivnosti in nam za določene možne nove vhode to tudi povedo.\n\n![Andrej pred vhodom.](https://jknm-novice.s3.eu-central-003.backblazeb2.com/gobarske-akcije-14-07-2009/3.jpg)\n\nGobarila Andrej Bele in Uroš Mervič."
  },
  {
    "id": 79,
    "markdown": "# Do dna Pihalnika\n\nPred časom sva s Klemnom iskala brezno Pihalnik nad Podturnom in ga\nnisva in nisva našla in sva se razburjala nad zemljevidom, ki je imel vhod v\njamo vrisano kar na cesti, midva pa sva zadevo seveda iskala po gozdu. Ko sva\nže skoraj obupala, sva vhod, jasno, našla na cesti. In sva bila nad tem tako\nnavdušena, da sem spisal novičko (še dobro, da nisem odšel v Ameriko, ker bi mi\npotem nekdo moral povedati, da jo je odkril že Kolumb!), v kateri sem malce\npotožil, kako težko je bilo zadevo najti, kar je (upravičeno) vznejevoljilo\nnašega Borivoja. Ki je vse o tej jami čudovito napisal na naši strani, a kaj to\npomaga, ko ignoranti ne čitamo …\n\nKakor koli, takrat v jamo nisva šla, ker se je\nKlemen bal, da naju bo kdo povozil, vmes pa je zbral toliko poguma, da sva se v\nnedeljo vanjo le ojunačila vstopiti. Na pot sva se napotila relativno zgodaj,\nše bolj zgodaj pa bi se, če človek ne bi zaspal. A pustimo detajle, ob enajstih\ndopoldne sva že navezala vrv na pritrdišče in se spustila v notranjost. Ne vem,\nzakaj sem bil tako presenečen nad velikostjo jame in zasiganostjo, ker sem pogledal\nnačrt, a sem ga pogledal takrat, ko se vanjo nisva spustila, za tokratno akcijo\npa sem ga pozabil natisniti (in seveda tudi pogledati še enkrat!) … Dol\nsva hodila počasi, ker sva pogledala v vsak stranski rov in luknjico, pa\nvarovanja sva tudi zelo previdno delala, ker so bili noter samo stari klini in\nsva vsako pritrdišče res iz previdnosti večkratno zavarovala, a se je vsakič že\npo pol metra spusta zaslišala Klemnova kletvica, ko je zagledal povsem soliden\nin dokaj mlad vijak. Naj povem, da bi lahko porabila vseh deset ploščic, a sva\nsamo dve, a s tem se človek lahko hvali le, dokler je pripravnik. Upam, da ne\nbova več dolgo in da se nama bo zato tudi pogled kaj bolj izostril!\n\n![Jamarji pripravniki pritrdišča iščemo tudi s kurjimi očesi, ko jih ne najdemo, se znajdemo po svoje …](https://jknm-novice.s3.eu-central-003.backblazeb2.com/do-dna-pihalnika-16-07-2009/foto1_01.jpg)\n\nPred kratkim sva 110 metrski štrik prerezala\nna pol, ker je to bolj praktično, ampak bolj sva se spuščala v globino, bolj je\nbila prazna torba. No, saj to je bilo za pričakovati, seveda, saj popolnoma\nretardirana kljub vsemu nisva, a kaj, ko mi je na koncu do dna zmanjkalo\nnatančno pol metra! Lahko bi se spustil na dno, jasno, a bi se vrv seveda\nsprostila in je potem ne bi več dosegel. Zaklical sem Klemnu, da mi manjka pol\nmetra in je prišel pogledati, ker sem bil na vrvi tudi sam (zadnji spust ni\nvertikalen in sem lahko stal), je on z lahkoto dosegel dno, se odpel in za\nkakšne pol ure odšel še malo \"raziskovat\". Jaz pa sem bil koristen\nkot utež …\n\nKo se je vrnil, je prav po prijateljsko\nponudil, da lahko zdaj pa on služi za utež vrvi, a sem ga zavrnil, se bova raje\nnaslednjič vrnila z dodatno vrvjo ali pa pritrdišča delala na fiksih, ki so\nmalo nižje od starih klinov in ne bo potrebno toliko komplicirati in bo dolžina\nravno pravšnja. Ne vem.\n\nGor je šlo lepo in počasi, sva še malce\nbrkljala sproti, jama je res fascinantna in razvejana. Našla sva tudi zelo\nstaro petrolejko (in oba hkrati pomislila na našega Borivoja, za kar se mu na\ntem mestu seveda oba iskreno opravičujeva!) ter nekaj parov ženskih škornjev,\nki pa nama niso dali nobenih asociacij …\n\n![V jame so očitno hodili še pred karbidkami …](https://jknm-novice.s3.eu-central-003.backblazeb2.com/do-dna-pihalnika-16-07-2009/foto2_01.jpg)\n\nPo dobrih treh urah in pol sva se že\nnastavljala soncu, kruleča trebuha pa sta spomnila, da bo treba domov, med hudi\nženo in mamico, ki sva jim obljubila, da bova najkasneje za kosilo doma. In je\nbilo potem kosilo servirano hladno, s sladico iz jezičnega pudinga …\n\n![Nisem bil utrujen, le na koncu sem se matral odpreti pokrov, na katerem je stal prijatelj Klemen!](https://jknm-novice.s3.eu-central-003.backblazeb2.com/do-dna-pihalnika-16-07-2009/foto3_01.jpg)"
  },
  {
    "id": 111,
    "markdown": "# Novo mesto - Casola\n\n<b>Udeležba\nna filmskem festivalu kratkega jamarskega filma in mednarodno srečanje jamarjev</b><b> v italijanski Casoli</b><b>&nbsp;</b>\n\nNekaj let se Jamarski klub Novo mesto udeležuje mednarodnih srečanj v\nItaliji, vendar smo se prvič udeležili filmskega festivala kratkega filma o jamarstvu.\nKlemen Mihalič je poslal na\ntekmovanje svoj kratki film „[Disco](https://jknm-si.vercel.app/novica?id=100).”\n\nPred odhodom nas je presenetil Jože Tomšič - Tom,\nki nam je javil, da je v Adrii Mobil dobil na razpolago avtodom. Seveda smo\nmalo zamaknili odhod, ker je bil avtodom še na servisu. Vendar se je izplačalo\npočakati, saj je štiri dni služil kot zanesljiv prevoz in streha nad glavo.\n\n### 29. oktober 2010\n\nNa pot smo se odpravili <b>29. oktobra 2010</b>\nob 13:30 uri izpred prostorov Jamarskega kluba Novo mesto. Kmalu je sledil prvi in zadnji postanek v Sloveniji na bencinskem\npostajališču ob avtocesti. Napolnili smo rezervoar goriva in potolažili lačne\ntrebuščke, ki so na začetku poti zlovešče ropotali. Pred nami je bilo še 600 km poti do cilja. Konec\noktobra je dan že opazno krajši in seveda smo ugotovili, da ne bomo prišli do\ncilja. Prvo noč smo prispeli v Vicenzo ali točneje v Montebello, kjer smo se oglasili pri Tanjini\nteti Tini.\n\n![Skupinsko slikanje pred odhodom.](https://jknm-novice.s3.eu-central-003.backblazeb2.com/novo-mesto-casola-24-11-2010/dsc04606.jpg)\n\n### 30. oktober 2010\n\nBujenje ni bilo problematično, saj je bil zvon v\nbližini dovolj glasen, da je prebudil Klemna in Uroša, ki sta ob 7. uri že\nhodila zunaj in se čudila vztrajnemu zvonjenju, prepričana, da ga nista\nnaročila.\n\nKončno smo se zbrali in odpeljali proti Casoli.\nUroš, Klemen, Tanja in jaz. Sovoznik in navigator poti je bil Uroš, ki nas je\nvodil do cilja. Takoj za tem, ko smo našli parkirni prostor, smo srečali kolege\njamarje iz Vicenze, ki so hkrati prišli v avtokamp. Prisrčen pozdrav ob Laškem\npivu, Cvičku, ter Cocti, … Pogovorili smo se kako in kaj, seveda na kratko\n(italijansko, angleško in slovensko), saj nas je čakalo še razburljivo\nspoznavanje razstavnih prostorov in prireditev, ki so se vrstile na srečanju.\n\n![Srečanje s kolegi jamarji »GRUPPO GROTTE G. TREVISIOL  - VICENZA« iz Italije.](https://jknm-novice.s3.eu-central-003.backblazeb2.com/novo-mesto-casola-24-11-2010/dsc04636.jpg)\n\nNajprej prijave, nato iskanje, kje je dvorana za\nprojekcijo filmov. Srečali smo še jamarje iz Slovenije, ki so tudi obiskali\njamarsko srečanje in nadvse hvalili naš film, ki bo zagotovo zmagal. Seveda smo\nto že vedeli.\n\n![Prijavnica in smerokazi za ogled srečanja.](https://jknm-novice.s3.eu-central-003.backblazeb2.com/novo-mesto-casola-24-11-2010/dsc04621.jpg)\n\nSledil je ogled vseh filmov in resnično najdaljši\nin najglasnejše ploskanje je požel NAŠ film. Ponosno smo po filmu odšli v velik\nšotor, kjer smo se privoščili različne italijanske specialitete. Po obroku v\nvelikem šotoru smo obiskali še razstavni prostor z jamarsko opremo. Veliko\nopreme in ugodne cene, hitro smo ugotovili, da imamo premalo denarja (klub\nvelikemu znižanju), da si potešimo želje po novi opremi.\n\n![Stojnice v velikem šotoru.](https://jknm-novice.s3.eu-central-003.backblazeb2.com/novo-mesto-casola-24-11-2010/dsc04637.jpg)\n\nKer so dnevi v oktobru resnično\nkrajši, se je hitro bilo stemnilo in že smo morali v šotor na koncert Slovenske\nzamejske skupine Kraški ovčarji (ime jim zagotovo pristaja). Začel se je\n\"žur\" do jutranjih ur, ki pa ni bil samo to, Vido Kregar, predsednik Jamarske Zveze Slovenije je obširno pripovedoval o pomembnih srečanjih,\nki so se zgodila v tem dnevu – bilo je zanimivo. Zgodaj zjutraj sta se Klemen\nin Uroš naveličala poslušanja nostalgične Jugo glasbe, seveda smo odšli spat.\n\n![Vido Kregar, Irena in Aleš Stražar.](https://jknm-novice.s3.eu-central-003.backblazeb2.com/novo-mesto-casola-24-11-2010/dsc04650.jpg)\n\n### 31. oktober 2010\n\nNamen smo imeli obiskati eno izmed jam v okolici,\nvendar nas je ura nekako presenetila (prestavitev ure na zimski čas). Po končni\nugotovitvi, koliko je v bistvu ura, je še ploha dežja odločila, da smo ostali v\nmestu in si šli ogledat še fotografske razstave. V pričakovanju večera se je\nčas vlekel počasi, denar pa kopnel.\n\nZopet se je oglasilo čudno ropotanje, ki je\nprihajalo iz naših trebuščkov. Seveda smo odšli v avtodom in se pošteno in do sitega\nnajedli slovenskih specialitet, ki močno prekašajo italijanske. No, pa smo lažje\npočakali do napetega trenutka, ko je Klemen stopil na oder in vsem prisotnim\njamarjem in gledalcem filmskega festivala razlagal motiv in garanje članov JKNM\nz najboljšim filmom na festivalu. Čakali smo samo še, da nam dajo nagrado in jo\nuberemo v šotor, da častimo za zasluženo nagrado.\n\n![Projekcija kratkih jamarskih filmov.](https://jknm-novice.s3.eu-central-003.backblazeb2.com/novo-mesto-casola-24-11-2010/dsc04662.jpg)\n\nŽal so nas spomnili, da je podelitev pozno zvečer\nin da bo treba malo počakati. Uroš se je samo nasmehnil, da to ne bo težko, saj\nsmo najboljši. Sam sem razmišljal, da pa morda žirija ne razmišlja enako, kar\nse je žal izkazalo, da sem imel prav.\n\n![Avtorji filmov predstavljajo svoje delo.](https://jknm-novice.s3.eu-central-003.backblazeb2.com/novo-mesto-casola-24-11-2010/dsc04655.jpg)\n\nNapeto pričakovanje ob podeljevanju nagrad je bilo\nnajhujše v tem dnevu. Samo glavne nagrade niso še podelili. V dvorani se je\nšepetalo: Disco, Disco, .... Klemen je že nabrusil pete in si v mislih\npripravil veličasten zahvalni govor, najprej vsem članom JKNM, navdušenemu\nobčinstvu in režiji. In prva nagrada gre … v Italijo, točneje na Sicilijo.\n\nToliko obetov in na koncu vendar le zadoščenje, da\nsmo predstavili odličen Klemnov film, ki ga bodo pomnili njegovi ustvarjalci in\nobčinstvo do konca svojih dni.\n\n![Klemen in Uroš po naporni noči.](https://jknm-novice.s3.eu-central-003.backblazeb2.com/novo-mesto-casola-24-11-2010/dsc04673.jpg)\n\nPijača ni imela več enakega okusa in hrana nam ni\nteknila. Odšli smo spat in se naslednje jutro ob močnem deževju odpravili proti\nVicenzi in dalje proti domu.\n\n### 01. november 2010\n\n- undefined\n- undefined\n- undefined\n- undefined\n- undefined\n\n![Odhod proti domu in nasvidenje 2011.](https://jknm-novice.s3.eu-central-003.backblazeb2.com/novo-mesto-casola-24-11-2010/dsc04678.jpg)\n\nNa koncu zahvala Adrii Mobil za avtodom ter Tomu, ki je uredil, da smo ga\ndobili; upravnemu odboru, da bo odobril povrnitev stroškov; jamarjem iz\nSlovenije, ki so se udeležili srečanja in nas podprli; kolegom jamarjem iz\nVičence, ki so nas povabili, da še kdaj pridemo in vsem, ki ste nas v duhu\nspremljali in nas bodrili, da zdržimo hud medijski in fizični presing.\n\nSrečanja smo se udeležili Klemen Mihalič, Uroš Mervič, Tanja in\nMihael Rukše."
  },
  {
    "id": 80,
    "markdown": "# Nove jame na Kočevskem Rogu\n\nPo daljšem premoru smo se pretekli vikend zopet podali na Kočevski Rog v lov\nza novimi jamami. Nove so bile le zame, ker sta jih Frenk in Primož že pred\nčasom pregledala. Preostalo nam je le še da jih lociramo, izmerimo in\ndokumentiramo.\n\nKlima je bila ravno pravšnja, saj ni bilo pretirano vroče in\nsmo brez večjih težav premagovali višinsko razliko kočevskih hribov. Pod drobnogled\nsmo vzeli 6 jam iz žal nobena ni preveč izstopala iz povprečja. Tipična manjša\nbrezna, nekatera tudi lepo zasigana, ki se vsa (razen enega) zaključijo brez\nmožnosti nadaljevanja. Predzadnje brezno, ki smo ga pregledali, ima nadaljevanje,\niz katerega rahlo pihlja, globinomer pa pade še vsaj 20 m niže. Globine so se sicer\ngibale od dobrih 10 m\npa tja do 30 m\nin drobiž.\n\n![Frenk pri prostem plezanju.](https://jknm-novice.s3.eu-central-003.backblazeb2.com/nove-jame-na-kocevskem-rogu-18-07-2009/slika_1_01.jpg)\n\n![Primož pri izhodu iz jame.](https://jknm-novice.s3.eu-central-003.backblazeb2.com/nove-jame-na-kocevskem-rogu-18-07-2009/slika_2_01.jpg)\n\nOd življa smo v jamah našli nekaj žab, mladiča močerada ali\npupka, metuljčkov, pajkov, suhih južin in drobnovratnikov. Od večje divjadi pa le\nokostje jelena, čeljust lisice in še ene neznane (lahko, da so ostanki medota).\nGlede na to, da naj bi bilo v bližini terena, kjer smo raziskovali, precej\naktivnih brlogov, pa ni bilo opaziti kakšnega kosmatinca ali sledov o njihovi\naktivnosti.\n\n![Pred vhodom v najožjo jamo.](https://jknm-novice.s3.eu-central-003.backblazeb2.com/nove-jame-na-kocevskem-rogu-18-07-2009/slika_4_01.jpg)\n\nZadovoljni smo ob vračanju našli še eno jamo, ki pa jo bomo\npregledali ob prvi priložnosti. Žal je tako, da je jamarski dan vedno\nprekratek, pa saj je ostalo še veliko nerabljenih dni, ki jih bo treba izkoristiti.\n\nV strahu pred medvedi smo po jamah lazili: Franci Zupančič,\nPrimož Paterneš in Andrej Gašperič."
  },
  {
    "id": 112,
    "markdown": "# Kraljevska akcija na Kraljevem studencu\n\nPo obilnem jesenskem deževju je kazalo, da bo ena od sobot malo lepša od \nvečine ostalih, pa smo jo takoj pograbili in izrabili za, kot sedaj \nkaže, verjetno zadnje raziskave letos na območju Kočevskega roga. Zbrali \nsmo se v baznem taboru pri koči na Luški gorici in se potem od tod \npodali na osvajanje kraškega podzemlja na območju Kraljevega studenca. \nRazdelili smo se v tri skupine: Tomaž kot najizkušenejši jamar je takoj \nrezerviral obe mladenki za svojo raziskovalno skupino, ostali smo le še \nštirje dedci, ki pa smo morali biti zadovoljni kar drug z drugim. Dve \nskupini sta ostali na prvem delovišču in raziskali osem jam z globinami \nod 14 m, pa do dobrih 40 m globine.\n\n![Papirnato preučevanje terena.](https://jknm-novice.s3.eu-central-003.backblazeb2.com/kraljevska-akcija-na-kraljevem-studencu-02-12-2010/slika_1.jpg)\n\n![Jutranja meglica - kočevska idila.](https://jknm-novice.s3.eu-central-003.backblazeb2.com/kraljevska-akcija-na-kraljevem-studencu-02-12-2010/slika_2.jpg)\n\nKot bi slutil sem se jaz držal Frenka, s katerim sva se odpeljala še malo \nnaprej na drug konec hriba in tam raziskala nekaj decimetrov manj kot 90 \nm globoko brezno. Na dnu je stranska dvorana, do katere sva morala ročno \npreplezati kakih 6 m vertikalne stene. Trud je bil poplačan, saj je dvoranica prav lepo okrašena s kapniki. Žal nadaljevanja ni.\n\n![Lepo zasigana dvorana na dnu 90 metrce.](https://jknm-novice.s3.eu-central-003.backblazeb2.com/kraljevska-akcija-na-kraljevem-studencu-02-12-2010/slika_3.jpg)\n\n![Kapniško okrasje.](https://jknm-novice.s3.eu-central-003.backblazeb2.com/kraljevska-akcija-na-kraljevem-studencu-02-12-2010/slika_4.jpg)\n\nPo končanem raziskovanju je sledil zbor na prvem delovišču. Nekaj se nas \nje napotilo locirat še eno jamo na območju Rajhenava, ostali pa so šli v kočo \nkuhat večerjo. Dekleti sta pripravili zelo okusno gobovo juho z \nžličniki, možaki pa kot možaki, smo vmes pekli hrenovke ter pazili, da se \nkuharici ne bi zvrnili v lonec. \"Štedilnik\" je bil namreč tako velik, da \nsta morali na njem stati, da sta lahko kuhali. Potem bi pa res imeli \nmineštro. Po večerji smo se malo polenili, pa se nas je vseeno nekaj \nodpravilo pogledat še bližnjo jamo, ki je le nekaj lučajev stran od koče.\n\n![Kuharci na štedilniku.](https://jknm-novice.s3.eu-central-003.backblazeb2.com/kraljevska-akcija-na-kraljevem-studencu-02-12-2010/slika_5.jpg)\n\n![Obnemogli po okusni mineštri.](https://jknm-novice.s3.eu-central-003.backblazeb2.com/kraljevska-akcija-na-kraljevem-studencu-02-12-2010/slika_7.jpg)\n\nSkratka akcija je bila nadvse uspešna, raziskali in izmerili smo 10 jam. \nVreme je bilo super, jame lepe, družba enkratna, večerjo (gobovo \nmineštro) smo tudi preživeli, tako da bomo akcijo lahko še kdaj \nponovili. Vendar ne prej kot po pomladanski odjugi.\n<br>\n<br>Sodelovali: Franci Zupančič, Urška Štangelj, Mojca Arlič, Tomaž Bukovec, \nAnže Tomšič, Jože Tomšič, Primož Paterneš, Toni Zupančič, Klemen \nMihalič, Marko in Andrej Gašperič."
  },
  {
    "id": 375,
    "markdown": "# Kratka iz Viharnika\n\nV torek, 20 januarja 2015, sva s Šinijem nadaljevala tam, kjer sva kakšen teden nazaj zaključila s Klemnom. Govora je seveda o Poljanski gori in novem, prekrasnem breznu Viharnik. Ta se nahaja nekoliko južneje od Esmeralde, o kateri pa je bilo že veliko napisanega. V globini 70 m sva kopala v prepihanem podoru in višek materiala zlagala v terase, a do preboja v nove dele nama ni uspelo priti. Pregledala sva tudi vzporedna brezna, ki se žal vsa zaprejo ali spojijo z glavnim. Z nadaljevanjem kopanja bomo nadaljevali v kratkem.\n\n![Viharnik 1.](https://jknm-novice.s3.eu-central-003.backblazeb2.com/kratka-iz-viharnika-23-01-2015/1.jpg)\n\n![Viharnik 2.](https://jknm-novice.s3.eu-central-003.backblazeb2.com/kratka-iz-viharnika-23-01-2015/2.jpg)\n\n![Viharnik 3.](https://jknm-novice.s3.eu-central-003.backblazeb2.com/kratka-iz-viharnika-23-01-2015/3.jpg)\n\n![Viharnik 4.](https://jknm-novice.s3.eu-central-003.backblazeb2.com/kratka-iz-viharnika-23-01-2015/4.jpg)\n\n![Viharnik 5.](https://jknm-novice.s3.eu-central-003.backblazeb2.com/kratka-iz-viharnika-23-01-2015/5.jpg)\n\n![Viharnik 6.](https://jknm-novice.s3.eu-central-003.backblazeb2.com/kratka-iz-viharnika-23-01-2015/6.jpg)"
  },
  {
    "id": 88,
    "markdown": "# Podzemni vodovodarji\n\nŠolnovo brezno je bilo na mojem spisku jam, ki jih\njamar mora obiskati in videti, že pred tem, ko sem postal jamar. In ker sem\nresen in odgovoren človek, sem si nabiral jamarsko kilometrino in izkušnje, saj\njama počaka. Šolnovo brezno bi verjetno še kar čakalo, saj so si ga stare\njamarske bajte že večkrat ogledale in jih ni za spraviti v stare jame, ko je pa\nnovih toliko, če ne bi bilo Tomaža Bukovca.\n\nTomaž, ki ima še kar nekaj asov v rokavu in jih je\npripravljen tudi deliti z začetniškimi šalabajzerji, je prepričan, da Šolnovo\nbrezno (sicer raziskano, poslikano in premerjeno), v sebi še vedno skriva\nskrivnost. Da še ni pokazalo vsega. In da se ta skrivnost, to možno\nnadaljevanje, skriva pod sifonom nekje na sredini brezna.\n\nTo zgodbo sva s Klemnom tolikokrat slišala, da nama\ncelo spati ni dala. To soboto, 29. avgusta, pa se je končno nabrala ekipa\nizkušenih jamarjev, da to zgodbo tudi preveri. Poleg starega mačka Klemna in\n&nbsp;mene in Jerneja Šulca in Anžeta (ki, roko na srce, edini zna hilti v\nrokah držati), se nam je pridružila tudi Urška, ki jo nekateri že skoraj dva\nmeseca uvajamo v jamarske spretnosti. Urška komaj čaka, da se naslednje leto\nspet začne tečaj za jamarje pripravnike, da se bo v klubu pojačala ženska\nsekcija. Miha je sicer domneval, da bodo recimo klubski prostori bolj\npospravljeni in podobno, a tega zelo na glas ni izrekel …\n\nKakor koli, v soboto smo se odpeljali proti jami, ki\nje zagotovo ne bi našli, če nam je ne bi pokazal dobrodušni domačin. Je kar\ndobro skrita. Vreme se je obetalo na dež pripraviti, zato so najbolj izkušeni\nprvi pohiteli v jamo, Uršo in mene je seveda še zunaj ujel hud naliv s točo.\nPoznate tisto reklamo o vodoodpornih kombinezonih? No, če jo, vedite, da laže.\nLe čeladi sta se pokazali dobri proti toči in lučki sta delali tudi v nalivu,\ndrugo je navadno pretiravanje …\n\n![Malica pet minut pred dežjem!](https://jknm-novice.s3.eu-central-003.backblazeb2.com/podzemni-vodovodarji-01-09-2009/3.jpg)\n\nJe pa res čisto vse, kar lahko preberete o Šolnovem\nbreznu. Lepa jama, da dih jemlje, močno zasigana z najrazličnejšimi kapniškimi\ntvorbami vse do dna, kjer človeka pričaka čudovito jezero. Bi se kar slekel in\nmalce poležal na obali, res!\n\nA mi izkušeni jamarji nismo šli not in dol jamo samo\nobčudovat, šli smo garat in raziskovat. Kakor se za prave jamarje spodobi,\njasno. Šli smo dol raziskati možnost, ali obstaja sifon z možnim nadaljevanjem.\nZatorej smo z dna vzeli plastično cev (kaj so z njo počeli pred kakšnimi\ndesetimi leti sem žal že pozabil) in se preselili v nivo s sifonom.\n\nMiha nam je razložil, kako deluje natega (skoraj isto\nkakor šmarnico iz soda potegnit) in voda je kmalu začela šumeti v globino, nivo\nvode v sifonu pa se je vidno nižal. Ker gre za zelo zanimiv dogodek, smo nekaj\nčasa buljili v tisto cev kakor v kakšno oddajo na discoveryju, potem pa šli še\nmalce raziskovat. Po kakšnih dveh urah se je nivo vode spustil že skoraj meter\nin pol in skoraj smo že lahko uzrli praznino nad vodo, ko je cev potegnila\nzrak. Na drugi strani sifona, kar dokazuje, da je tam zračen prostor. Kako velik je, ne vemo, ker smo pri drugem poskusu\nnatege poškodovali cev, da je potem ves čas vleklo zrak in ni več šlo da ga j****.\n\n![Klemen budno pazi, da cev ne bi potegnila zraka, cev seveda zrak potegne, kriva je tramvaj komanda ...](https://jknm-novice.s3.eu-central-003.backblazeb2.com/podzemni-vodovodarji-01-09-2009/1.jpg)\n\n![Primitiven jamski telefon, šepetaš, da cev prisloni k ušesu, potem zaruliš ...](https://jknm-novice.s3.eu-central-003.backblazeb2.com/podzemni-vodovodarji-01-09-2009/2.jpg)\n\n![Mi nič ne vprašamo, kje gori, mi samo pridemo in pošpricamo!](https://jknm-novice.s3.eu-central-003.backblazeb2.com/podzemni-vodovodarji-01-09-2009/4.jpg)\n\nIn za konec še trikrat: nikar se ne bojte!\n\n1. Nikar se ne bojte, sifon se bo ob prvem večjem\ndežju spet napolnil, mi smo ga želeli sprazniti samo zato, da pogledamo v\nnadaljevanje. Ga nismo poškodovali.<br>2. Nikar se ne bojte, z akcijo bomo nadaljevali kmalu.\nBomo cev odnesli ven in poskusili z novo!<br>3. Nikar se ne bojte, o rezultatu najdbe boste\nzagotovo obveščeni, le še o imenu novoodkritega nadaljevanja se v treh urah dol\nnismo mogli dogovorit! Ne vemo še, ali se bo novoodkrito nadaljevanje imenovalo\nŠini-Urša-Klemi-Suki-Anžetovo nadaljevanje ali se bo imenovalo\nKlemi-Suki-Anže-Urša-Šinijevo nadaljevanje ali se bo imenovalo\nSuki-Klemi-Šini-Urša-Anžetovo nadaljevanje …\n\nSodelovali smo Klemen Mihalič, Jernej Šulc, Anže\nTomšič, Urša Štangelj in Damijan Šinigoj."
  },
  {
    "id": 89,
    "markdown": "# Drekpumparji\n\nStarosta našega kluba, legenda Borivoj, si ni zaman prislužil svojega\nslovesa. Človek ve, kako se stvarem streže, ni kaj. Ga pokličejo, da je sredi\nmesta zapacan vodnjak, prihiti na sceno, izmeri, poriše, razišče (ugotovi, da\ngre za štirno in ne vodnjak), izmeri, koliko je smeti in koliko vode, kdo je\nsmeti nametal noter, mimogrede še ugotovi, kdaj je bil vodnjak zgrajen in kateri\nmojster ga je delal, kdo je kupil hišo, na katerega dvorišču omenjena packarija\nstoji itd … Potem napiše navdušujoč mail, da lastnik išče mlade in močne, ki bi\nto spucali in vso zadevo predstavi tako filmsko adrenalinsko, da se nas takoj\njavi 16 komadov, ki imamo več v rokah, kakor v glavi (no, Miha je tukaj častna\nizjema, jasno!), on pa vse organizira in odide na nujni in neodložljivi oddih\nna morje. Mi pridemo ob 16. uri v torek na sceno, pljunemo drug drugemu v roke,\nse potopimo v drek, ob 20. uri pa pogledamo ven, ko je že mrak - a je vsaj svež\nzrak. Mi smo seveda moja malenkost, pa Miha, Uroš in Drago - Klemna ne bom\nomenjal, ker je samo prišel, povohal in odhitel na nujno sejo o hitrostnem\nkvačkanju!\n\nDogovorjeno je bilo, da nas bo čakal sodček za smeti in viličar za\ndvigovanje sodčka, pa smo bili veseli, da smo vsaj vrečke za smeti lahko\ndobili, drugače je bilo pa vse kakor dogovorjeno! Z Mihatom sva se prostovoljno\nspustila v kakšnega pol metra v več letih nalaganega dreka in vode, Drago in\nUroš pa sta zgoraj praznila vedro. Delo je potekalo po planu - jaz sem spodaj\nopazoval svečo, če je še dovolj kisika, Miha je smeti metal v vedro, Uroš je\nnadomestil viličarja, Drago pa je vedro praznil v vrečke. Delo je potekalo v\nprijetnem vzdušju - Miha je bil nadvse vesel, da sem spodaj jaz, ker sem ga\nkratkočasil, da je pozabil na smrad, prav tako je bil vesel Uroš, ki je najprej\nvpil, da so vedra lahka in sem jih potem čisto iz heca malo bolj polnil, da je\nmoral uporabiti vse konjske moči, kar jih premore in je bolj malo govoril. Drago\nje pa itak tako tekal, da ni imel časa niti misliti niti govoriti …\n\n![Z Mihatom sva šla v vodnjak zato, ker imava doma majhna bazena in znava plavati v krogu …](https://jknm-novice.s3.eu-central-003.backblazeb2.com/drekpumparji-04-09-2009/1.jpg)\n\n![Tri konjske sile so vlekle kot za stavo …](https://jknm-novice.s3.eu-central-003.backblazeb2.com/drekpumparji-04-09-2009/2.jpg)\n\nDobro, saj vsi veste, kako se v nekaj letih organski odpadki zmeljejo\nskupaj in kako sva z Mihatom trpela (pa še enega je vmes stisnil, častna\nbeseda, da je svečo upihnilo!). V detajle ne bom šel in po nekaj urah sva le\npokukala ven. V mrakobno Novo mesto. Potem je Miha vzel še visokotlačno vodno\nčrpalko (ali kako se že z učeno tujko reče kirherju?), se navezal na štrik in\nje vodni curek vse opravil namesto njega, pa še vrtiljak je imel. Luštno, res,\na ga nisem hotel preveč zafrkavati, ker mi je spodaj, ko sva bila še do kolen v\ndreku, ko se med ljudmi spletejo posebne vezi, priznal, da se je za delo javil\nsamo zato, ker smo se prijavili samo \"abervezniki in šalabajzerji\" in\nse je bal, da se bo komu kaj zgodilo in je zatorej na akcijo zvlekel še\nstrokovnjaka (torej sebe!).\n\n![Miha na \"ringlšpilu\" …](https://jknm-novice.s3.eu-central-003.backblazeb2.com/drekpumparji-04-09-2009/3.jpg)\n\n![Trofeja dneva, kako se bo razdelila na štiri dele pa še ugotavljamo …](https://jknm-novice.s3.eu-central-003.backblazeb2.com/drekpumparji-04-09-2009/4.jpg)\n\nJa, ljudje delajo različne stvari iz različnih motivov (kar je res, je res),\ntudi najbolj čudnih. Potem smo še oprali opremo, oprali še sebe in potem skoraj\ndebelo uro posedeli na prijetni terasi lastnika štirne. Ki je res prijazen\nčlovek, zabaven in dobrohoten, vsakemu od udeležencev akcije je na roko plačal\npo 500 evrov. In smo šli domov siti in zadovoljni.\n\nP.S. Da je vsak od nas dobil na roke po 500 evrov, sem zapisal samo zato,\nda se boste tisti, ki se nam niste hoteli pridružiti, ugriznili v rit od\nfovšije. Seveda nismo dobili toliko!\n\nP.S.S. V resnici smo dobili vsak samo po 475 evrov in 13 centov, tako da za\nfovšijo ni potrebe, ker itak vsi vemo, da denar ni vse in da nekateri delamo\ntudi iz samega užitka do dela!&nbsp; ;-)\n\nP.S.S.S. Prepričan sem, da smo bili udeleženci akcije bolj črni od našega\nBorivoja, ki se je sicer sto na uro sončil, da bi mu bili mi fovš, a mu\npeklenski plan seveda ni uspel!"
  },
  {
    "id": 90,
    "markdown": "# Posebna sorta jamarjev\n\nTomaža Grdina poznam že od takrat, ko se je še s plastičnimi\npištolcami igral in Need for speed vse nivoje žime prevozil ter\nimel še dolge lase. In prav tu morda leži razlog, da me vedno znova preseneti.\nNo, ok, včasih tudi s kakšno neumnostjo, predvsem pa s svojo profesionalnostjo.\nTomi je namreč carski fotograf. In ker je tudi malce adrenalinskega odvisneža,\nje šel nekajkrat z nami, ko smo mladi jamarčki trenirali vrvno tehniko v Luknji\nin se je toliko naučil, da nas je lahko spremljal v ne preveč zahtevno jamo.\nKer si je kot fotografski izziv postavil cilj posneti nekaj dobrih posnetkov.\n\nIn kaj se zgodi, ko takšnega fotografa pelješ v Astino jamo?\nNajprej seveda crkneš od dosade, to itak, ker človek potrebuje 8 (osem!) ur za\ndeset fotk in ti tega ne štekaš, pa še zebe te, pa še lačen si, pa še tečen si\nin človeka najedaš, da naj že za božjo voljo pr'tisne tist sprožilec, da gremo\nkončno lahko ven, &nbsp;pa …\n\n… potem te pa čez par dni pokliče in pokaže, kaj je posnel\nin padeš na rit. In ti je potem vse jasno. In greš in zradiraš vse fotografije,\nkar si jih kdaj posnel sam v jami in kolneš, zakaj nisi, ko si bil mlad, več\nigral Need for speed al pa se več\ndružil s fotografi …<br>\nAmpak, ja, saj vsi ne moremo biti dobri fotografi, ker kdo bi pa potem vso to\nfotografsko svojat pod zemljo vozil?\n\nTomažu smo bili 3. septembra 2009 za šerpe Klemen Mihalič, Jernej Šulc in Damijan\nŠinigoj.\n\n![](https://jknm-novice.s3.eu-central-003.backblazeb2.com/posebna-sorta-jamarjev-08-09-2009/astina_jama_01.jpg)\n\n![](https://jknm-novice.s3.eu-central-003.backblazeb2.com/posebna-sorta-jamarjev-08-09-2009/astina_jama_02.jpg)\n\n![](https://jknm-novice.s3.eu-central-003.backblazeb2.com/posebna-sorta-jamarjev-08-09-2009/astina_jama_03.jpg)\n\n![](https://jknm-novice.s3.eu-central-003.backblazeb2.com/posebna-sorta-jamarjev-08-09-2009/astina_jama_04.jpg)\n\n![](https://jknm-novice.s3.eu-central-003.backblazeb2.com/posebna-sorta-jamarjev-08-09-2009/astina_jama_05.jpg)\n\n![](https://jknm-novice.s3.eu-central-003.backblazeb2.com/posebna-sorta-jamarjev-08-09-2009/astina_jama_06.jpg)\n\n![](https://jknm-novice.s3.eu-central-003.backblazeb2.com/posebna-sorta-jamarjev-08-09-2009/astina_jama_07.jpg)\n\n![](https://jknm-novice.s3.eu-central-003.backblazeb2.com/posebna-sorta-jamarjev-08-09-2009/astina_jama_08.jpg)\n\n![](https://jknm-novice.s3.eu-central-003.backblazeb2.com/posebna-sorta-jamarjev-08-09-2009/astina_jama_09.jpg)\n\n![](https://jknm-novice.s3.eu-central-003.backblazeb2.com/posebna-sorta-jamarjev-08-09-2009/astina_jama_10.jpg)"
  },
  {
    "id": 113,
    "markdown": "# Medvedji dol 2\n\nZadnjo nedeljo letošnjega leta, dan po Božiču, sva z Mihatom\npreživela na Poljanski gori. Raziskovala sva na območju, ki leži pribl. 3 km južno od Mirne gore. Vhod\nv brezno, ki obeta, je bil sprva dihalnik in kar težko si človek predstavlja,\nda se pod tako majhnim vhodom skriva nekaj tako velikega in globokega. V jamo\nsva vstopila nekaj čez 9. uro dopoldne, ven pa pokukala nekje ob 16. uri popoldan.\nV tem času se je snežna odeja zunaj kar precej zvišala.\n\n![Pred vstopom v brezno.](https://jknm-novice.s3.eu-central-003.backblazeb2.com/medvedji-dol-2-27-12-2010/01_pred_vstopom_v_brezno_01.jpg)\n\n![Ozek vhodni del.](https://jknm-novice.s3.eu-central-003.backblazeb2.com/medvedji-dol-2-27-12-2010/02_ozek_vhodni_del_01.jpg)\n\nBrezno se ponaša z nizom stopnjastih brezen, ki so izjemno lepo zasigana,\ngloboka pa od 4, pa vse tja do 30\n m. Vmes so tudi poševni kamini in nekakšni sigasti\n\"drsalniki\", ki precej spominjajo na tobogane. Po nekaj urah\nnapredovanja, ki je zaradi velike količine opreme potekalo razmeroma počasi,\nsva se približala globini 70 m,\nkjer naju je zaustavila ožina, ki je malce preozka za nadaljevanje. Za njo se\nvidi veličastno brezno, ki za razliko od prejšnjih ni zasigano oz. so stene\npopolnoma sprane. V nadaljevanju globoko spodaj se je slišalo živahno\npretakanje vode, kar je med drugim&nbsp; posledica nedavne odjuge.\n\n![V objemu sten na 60 m globine.](https://jknm-novice.s3.eu-central-003.backblazeb2.com/medvedji-dol-2-27-12-2010/03_v_objemu_sten_na_60_m_globine_01.jpg)\n\n![Gremo dalje ...](https://jknm-novice.s3.eu-central-003.backblazeb2.com/medvedji-dol-2-27-12-2010/04_gremo_dalje_01.jpg)\n\n![Zadovoljsto po povratku iz brezna, ki šiba ...](https://jknm-novice.s3.eu-central-003.backblazeb2.com/medvedji-dol-2-27-12-2010/05_zadovoljstvo_po_povratku_iz_brezna_ki_siba_01.jpg)\n\nV breznu sva pustila dobršen del opreme, vključno s 50 m vrvjo, ki bo v\nnadaljevanju še kako prav prišla.\n\nSodelovala Mihael Rukše in <b>Srečko Vidic</b>.\n\n## Dodatek 10.2.2011\n\nKadar Srečko organizira raziskovalno akcijo, je ta običajno\nv jutranjih urah. Na njegovo povabilo smo se tokrat odzvali Jože Stopar, Davor\nKacin, Gregor Radkovič in Mihael Rukše. V nedeljo, 6. februarja 2011, smo se odpeljali\nv Medvedji dol, ki je bil sprva le dihalnik, danes pa je lepa in globoka jama.\nNa zadnji akciji sva skupaj s Srečkom dosegla 61 m višinske razlike.\nUstavila naju je neprehodna ožina, za katero se je videlo nadaljevanje v brezno\nneznane globine.\n\n![V vrsti do jame, pripravljeni na vse.](https://jknm-novice.s3.eu-central-003.backblazeb2.com/medvedji-dol-2-27-12-2010/5338.jpg)\n\nNa tokratni akciji smo se namenili premagati ožino. Med\npripravo na vstop v jamo sem ugotovil, da mi manjka pomemben del\nopreme in moj obisk jame se je končal že pred vstopom. Dobil sem nove\nzadolžitve, kurjenje ognja, kuhanje in peko klobas. Novo zadolžitev sem sprejel\nbrez ugovorov. Jože je še navrgel, da pripeljem njegovo Vitaro do jame, češ da\nbo šlo. Do jame je šlo brez problemov, nazaj pa smo s skupnimi močmi priplezali\nna cesto (brez vrvne tehnike ne bi uspeli).\n\nV jami ali zunaj nje ima čas različno hitrost, članom v jami\nje čas minil hitro. Zunaj mi je po uspešnem kurjenju postalo dolgčas, odpravil\nsem se v bližnjo okolico in hitro naletel na nove vhode v podzemlje. V jame se\nnisem spustil, novo najdena brezna nas bodo v prihodnosti še popeljala v ta\nkraj. Srečko ima po pripovedovanju še kakšnih deset vhodov, ki jih je treba\npregledati, pred tem pa razširiti vhode.\n\nOkoli 13. ure, se je iz jame prikazal Davor, pol ure kasneje\nše Gregor in oba sta povedala, da se jama nadaljuje in so se spet ustavili pred\nožino. Srečko in Jože bosta ocenila ali se bo dalo nadaljevati. Nestrpno smo\nčakali vrnitve in novice. Ob 14. uri se je v vhodnem breznu oglasil Jože in\npovedal, da jamo razopremljata.\n\n![Po napornem raziskovanju se prileže dobra malica.](https://jknm-novice.s3.eu-central-003.backblazeb2.com/medvedji-dol-2-27-12-2010/5360.jpg)\n\nZunaj smo med tem časom skuhali klobase in pogledali enega\nizmed novih vhodov. Gregor se je spustil v vhodno brezno in po nekaj metrih\nugotovil, da je zanj malo tesno in ne bo nadaljeval. Izplezal je in jama je ostala\nneraziskana.\n\n![Kako je bilo v jami, Jože pokaže brez besed.](https://jknm-novice.s3.eu-central-003.backblazeb2.com/medvedji-dol-2-27-12-2010/5383.jpg)\n\nMed tem sta Jože in Srečko priplezala iz jame in potrdila da\nje nova ožina neprehodna. Potrebno bo nekaj akcij. V prihodnje je napovedanih\nnekaj novih raziskovanj in bo potrebna dodatna oprema. Odločila sta se, da se\npremagovanje ožine v jami Medvedji dol 2 preloži v prihodnost.\n\n![Kot zadnji je iz jame zadovoljen prišel Srečko.](https://jknm-novice.s3.eu-central-003.backblazeb2.com/medvedji-dol-2-27-12-2010/5388.jpg)\n\nDavor je odšel proti domu, ostali pa smo po uspešni\nreševalni akciji avtomobila odšli pogledati vhod v novo brezno.\n\nSrečko je povedal, da predvideva, da je vhodna vertikala okoli\n100 m.\nPo nekaj kilometrih vožnje in nekaj 100 m hoje smo prispeli pred vhod dimenzij 2 x 3 m. Prvi merilec globine je\nzažvižgal in po nekaj sekundah prostega pada udaril ob steno in nadaljeval v\nglobino. Očitno se v naših koncih obeta nova vhodna vertikala 100 m ali več.\n\n![Kdo ugane, kolikšna je globina vhodne vertikale?](https://jknm-novice.s3.eu-central-003.backblazeb2.com/medvedji-dol-2-27-12-2010/5393.jpg)\n\nNedeljsko akcijo smo zaključili in se dogovorili, da bomo na\nnaši naslednji akciji poskušali raziskati in potrditi ugibanja o globini novega\nvhodnega brezna.\n\n<b>Mihael Rukše</b>"
  },
  {
    "id": 99,
    "markdown": "# Podzemni vodovodarji [3]\n\n\"V tretje gre rado\", je rekel Klemen, spočit od jadranja in ta\nponedeljek predlagal, da bi že pred poldnevom skočila do Šolnovega brezna v\ntisti sifon pokukat. Neumnih jamarjev, ki bi se s kanglicami igrali, ni bilo,\nodzivov na nekaj poslanih SMS-ov pa tudi ne … Zato sva se odpravila kar sama.\nTudi prav, sva se menila, bo pa nadaljevanje nosilo bolj enostavno ime: Klemi-Šinijevo\nnadaljevanje! No, mogoče tudi Šini-Klemijevo nadaljevanje, a to tukaj\npravzaprav ni zelo pomembno ...\n\nSva pobrala opremo, skočila v Ladkota in spotoma kupila še gumijasto cev za\npretakanje vina. Sva že ob kavi tuhtala, kako bova natego naredila in stuhtala\nidealen način, da bova v cev z obeh strani vodo natočila - le kako bi potem oba\nkonca zamašila, nisva vedela. Mojo garažo sva premetala po dolgem in počez, pa\nni bilo nič uporabnega (ker štirioglate palice pač ne grejo v okroglo cev),\ndokler Klemen ni našel lupinice od Kinder jajčka. Saj ga vsi poznate, a ne? Za\notroke trikratni užitek: čokolada, presenečenje in igračka. Lupinica je bila\nidealna, a bila je samo ena, zato sva na bencinski poleg sendvičev kupila še\nnekaj teh zadevic in odbrzela proti jami. Klemen je bil ves čas tiho. Sem si mislil\nda tuhta, kako igračke sestaviti, a je samo računal, koliko vode bova morala v\ncev natočiti, da bo polna. In mu je kar ratalo, je še študent in zna ...\n\nPri sifonu sva bila mimogrede, pritrdišča znava že na pamet poiskati. Sva s\ntaščino kanglico v cev natočila vodo, jo zamašila s Kinder jajčki in voda je\nstekla v prvem poskusu! Edini problem je bil, ker sva morala cev ves čas\ndržati, da ni potegnila zraka ali kamenja in sva se ves čas kregala, kdo ne bo\ndržal. Mene je zvijalo v križu, Klemna je pa krč v trebuh grabil!?! Katera\nbolečina se vam zdi verjetnejša?!? Kaj in kako se je dogajalo, opisujejo spodnje fotografije ...\n\n![Kinder jajček je dober za otroke in natego!](https://jknm-novice.s3.eu-central-003.backblazeb2.com/podzemni-vodovodarji-3-09-10-2009/2.jpg)\n\n![Tašča je kanglico posodila le ob resni obljubi, da jo prinesem nazaj ...](https://jknm-novice.s3.eu-central-003.backblazeb2.com/podzemni-vodovodarji-3-09-10-2009/3.jpg)\n\n![Sem držal cev v najbolj nemogočem položaju, da mi je skoraj križ ven strgalo ...](https://jknm-novice.s3.eu-central-003.backblazeb2.com/podzemni-vodovodarji-3-09-10-2009/4.jpg)\n\n![... Klemi pa se je enostavno ulegel kot na plaži in užival ...](https://jknm-novice.s3.eu-central-003.backblazeb2.com/podzemni-vodovodarji-3-09-10-2009/5.jpg)\n\n![... in si prislužil naziv prasec akcije!](https://jknm-novice.s3.eu-central-003.backblazeb2.com/podzemni-vodovodarji-3-09-10-2009/6.jpg)\n\n![Dno.](https://jknm-novice.s3.eu-central-003.backblazeb2.com/podzemni-vodovodarji-3-09-10-2009/7.jpg)\n\nNategovala: Klemen Mihalič in Damijan Šinigoj.\n\nVeč o Šolnovem breznu lahko preberete&nbsp;<a href=\"http://www.jknm.sihttps://jknm.s3.eu-central-1.amazonaws.com/podzemni-vodovodarji-3-09-10-2009/4669_solnovo.pdf\" target=\"_blank\">tukaj</a>."
  },
  {
    "id": 92,
    "markdown": "# Podzemni vodovodarji [2]\n\nKot smo obljubili, se naša vodovodna akcija pod zemljo\nv Šolnovem breznu nadaljuje … In kot kaže, se bo nadaljevala tudi v prihodnje. Torej …\n\nPred leti je krožil vic, zakaj je pri nas več homoseksualcev kot intelektualcev\nin je nek pameten pogruntal, da zato, ker nam je lažje v rit zabit kakor v\nglavo ... Po tej analogiji seveda nismo obupali, ko smo pred dnevi že skoraj\nizpraznili sifon, temveč smo se trmasto vrnili. Z novo, daljšo cevjo. Pa še kar\nhitro nam je šlo, ker smo že zadnjič naštudirali pritrdišča, le pri imenu\nmorebitnega nadaljevanja se je rahlo zapletlo, ker sta se stari ekipi\npridružila še Matic in Andrej, nekaj intelektualcev od stare ekipe pa ni bilo z\nnami ... In smo se kregali, ali bo nadaljevanje Klemi-Šini-Anže-Andrej-Matičevo\nnadaljevanje ali bo Matic-Klemi-Šini-Andrej-Anžetovo nadaljevanje ...\n\nNaj skrajšam dolgo zgodbo. Smo garali kakor najbolje plačani vodovodarji,\nnategovali natego in sploh in oh, pa ni šlo. In morda v sedmem \"v tretje\ngre rado\" poskusu nam je končno uspelo. Voda je stekla, gladina že dodobra\nizpraznjenega sifona se je zares vidno nižala. Smo si čestitali in se objemali\nin po ritkah trepljali, ko se je zadeva sfižila. Nam pa je manjkalo še par\ncentimetrov, da bi pokukali na drugo stran ...\n\n![Smo nategovali natego in nategovali ...](https://jknm-novice.s3.eu-central-003.backblazeb2.com/podzemni-vodovodarji-2-11-09-2009/1.jpg)\n\n![In smo jo še malo nategovali ...](https://jknm-novice.s3.eu-central-003.backblazeb2.com/podzemni-vodovodarji-2-11-09-2009/2.jpg)\n\n![Klemen je poskusil celo z bolj neortodoksnimi metodami ...](https://jknm-novice.s3.eu-central-003.backblazeb2.com/podzemni-vodovodarji-2-11-09-2009/3.jpg)\n\nIn ker smo bili tako blizu, smo prekršili obljubo, ki smo si jo dali pri\nzadnjem poskusu natege in smo še štirikrat poskusili v \"tretje gre\nrado\". Pa žal ni šlo. Smo pospravili, vse, od prej in zdej in splezali\nven.\n\n![... a ni šlo ... in smo odcevljali ven ...](https://jknm-novice.s3.eu-central-003.backblazeb2.com/podzemni-vodovodarji-2-11-09-2009/4.jpg)\n\nUra je bila že krepko čez enajsto zvečer. Spet sem razopremljal,\na tokrat me je ekipa začuda počakala. So se mi kar oči orosile. A brez potrebe,\nker odšli niso samo zato, ker se bojijo medvedov in so potrebovali nekoga, ki\nbi hodil prvi do avta. Ki je bil parkiran pod lovsko prežo. \nIn sem stopil naprej, kaj sem pa hotel. A za pregon strahu očitno tudi moja\nmočna jamarska pojava ni bila dovolj, zato so vsi štirje za vsak slučaj še\nvpili kot volkovi, da bi ja pregnali še najbolj vztrajnega medveda, potem sem\nse pa jaz ustrašil, da se mi bo kaj pod nogami pokadilo, ker kaj pa jaz vem, če\njagri vedo, da volkoli nimajo luči na glavah?\n\nKakor koli, smo že med potjo modrovali, kako bi še lahko tisti sifon\nizpraznili, zato sem prepričan, da se bo akcija nadaljevala. Če drugače ne, pa\ns kanglicami. Pozna kdo kakšnega neumnega jamarja, ki bi se na kakšnih\nsedemdesetih metrih pod zemljo s kanglicami igral?\n\nCevi smo nategovali: Klemen Mihalič,  Anže\nTomšič, Andrej Gašperič, Matic Jaklič in Damijan Šinigoj."
  },
  {
    "id": 91,
    "markdown": "# Srečanje slovenskih jamarjev\n\nKončno je prišla spet ena jamarska fešta, da smo imeli\nnekateri izgovor, da lahko za en dan pobegnemo z doma. Že nekaj časa se je za 4. in 5. september 2009 na\njamarski listi oglaševalo srečanje slovenskih jamarjev v Kostanjevici na Krki.\nTamkajšnji klub je namreč obeleževal 40 let delovanja, poleg tega pa je bilo to\nše praznovanje 120 letnice JZS, 50 let Jamarske reševalne službe in 50 let od\nizida prve številke Naših jam. Skratka zdelo se je, da bo to fešta stoletja. <br>\n<br>\nNekateri smo že v zgodnjih dopoldanskih urah prispeli v Kostanjevico na Krki,\nkjer se je že zbirala jamarska smetana z vseh koncev Slovenije. Vmes je bil še\nkakšen avtobus turistov, ki pa so si prišli pogledat samo lepote jame in jih\nfešta ni kaj dosti zanimala. Med zadnjimi so se, kot je že v navadi, pripeljali\nseveda s \"službenim\" avtom še najvišji predstavniki jamarske smetane.\n<br>\n<br>\nPozdravili smo se z znanci in jamarskimi kolegi, opravili nekaj formalnosti\nokoli prijav, si nabavili nekaj majic za spomin ter zagotovili bloke za\nprehrano. V glavnem na travniku pred jamarskim domom je bilo vse pripravljeno.\nPresenečalo nas je le to, da je bilo glede na dokaj številno slovensko jamarsko\npopulacijo&nbsp;in praznovanje toliko jubilejev dokaj malo prisotnih.\n\n![Staroste slovenske jamarije.](https://jknm-novice.s3.eu-central-003.backblazeb2.com/srecanje-slovenskih-jamarjev-09-09-2009/slika_2.jpg)\n\nKot najzvestejša podanika sva se s Frenkom na priporočilo predsednice (ker se\nje tudi sama), prijavila za tekmo v hitrostnem plezanju. Ostali člani pa so\nobljubili, da bodo glasno navijali. V moški konkurenci nas je bilo prijavljenih\nšest tekmovalcev v ženski pa le dve. Do začetka štarta je bilo še toliko časa,\nda smo se lahko opremili in predvsem psihično pripravili za izredno težko\ntekmo. Prva sta se v dir po vrvi podala Frenk in njegov konkurent iz KJK.\nZačela sta silovito in tudi živčno. Frenk je počasi pridobival prednost in do\nvrha suvereno prišel prvi. Konec merjenja časa je bilo, ko je pomahal z na vrhu\nzataknjeno zastavico. Naslednja dirkača sva bila jaz in drugi član KJK, mislim\nda se je pisal Čuk. Jaz sem ubral zmernejšo taktiko, saj je bilo do vrha daleč\nin se je brez veze zaletovati, potem pa na koncu skoraj dušo spustiti, pa EMŠO\nže malo teži z leti ... Sicer ne zgledam, ampak sem bil najstarejši tekmovalec.\nZ enakomernim tempom sem do vrha prišel precej pred sotekmovalcem, vendar za\nnekaj sekund počasneje od Frenka. Sledila sta še mladca iz Prebolda. Kdo od\nnjiju je bil hitrejši pa je odločil foto finiš. Razlika je bila le nekaj\ndesetink.\n\n![V boj za nagrado za ...](https://jknm-novice.s3.eu-central-003.backblazeb2.com/srecanje-slovenskih-jamarjev-09-09-2009/slika_1.jpg)\n\n![Na razgledni točki.](https://jknm-novice.s3.eu-central-003.backblazeb2.com/srecanje-slovenskih-jamarjev-09-09-2009/slika_4.jpg)\n\nPri dekletih je bila konkurenca manjša, vendar pa toliko bolj ostra. Tanja in\nMojca sta se dobro borili in se nekaj časa menjavali v vodstvu, na koncu pa je\nMojca prišla na cilj nekaj pred Tanjo. Sicer je bila prijava na tekmovanje\nodprta vse do enih popoldne, vendar se (vsaj tako predvidevam) zaradi naju s\nFrenkom ni nihče več okorajžil, da bi naju izzval. Končni rezultat je bil:\nFrenk prvi, jez drugi, tretji in četrti mislim da jamarja iz Prebolda ter peta\nin šesta domačina iz KJK. Po tekmi je sledilo druženje in debate o tem in onem,\nter priprave na druge aktivnosti.\n\n![Najbrhkejši tekmovalki, zaenkrat še kolegici.](https://jknm-novice.s3.eu-central-003.backblazeb2.com/srecanje-slovenskih-jamarjev-09-09-2009/slika_3.jpg)\n\n![Moška ekipa plezalcev.](https://jknm-novice.s3.eu-central-003.backblazeb2.com/srecanje-slovenskih-jamarjev-09-09-2009/slika_6.jpg)\n\nV glavnem nam ni nič manjkalo, za družbo, jedačo in pijačo smo se pobrigali.\nOgledali smo si nekaj izbranih slik z jamarskih reševanj in vaj. Najodmevnejše\nje prispeval kdo drug kot naš član Tomaž Bukovec, z do sedaj najtežjega\nreševanja pri nas (iz leta 1992 v Breznu pod Črnelsko špico). Ogledali smo si\ntudi fotografije z odprave KJK na Novo Zelandijo. <br>\n<br>\nPo kosilu je sledila slavnostna seja. Po slavnostnem govoru predsednika KJK\nAndreja Unetiča, so sledili še predsednik JZS Jordana Guština, urednik Naših\njam, ter predstavnik ministrstva za obrambo. Sledile so čestitke prisotnih\npredstavnikov društev. Kot prva je ob prazniku čestitala jubilantom naša Tanja.\nOb koncu seje je posebno priznanje in zahvalo za 40 letno delovanje v klubu\ndobil (za moje pojme eden najboljših kostanjeviških jamarjev) Iztok Bizjak. Bil\nje namreč eden redkih, ki se je iskreno veselil z nami, ko smo v letih 1996 in 1997 člani JKNM\nopravili niz odkritij in povezav v Kostanjeviški jami ter s tem jamo podaljšali\nza več kot kilometer.\n\n![Dobitnik priznanja KJK Iztok Bizjak](https://jknm-novice.s3.eu-central-003.backblazeb2.com/srecanje-slovenskih-jamarjev-09-09-2009/slika_7.jpg)\n\nPo slovesnosti, je sledil ogled turističnega dela jame in prikaz reševalnih\ntehnik v steni poleg Bizjakove jame. Prikazan je bil manever protiteže, s\nkatere so ponesrečenca prepeli na žičnico in z žičnice spustili na tla.\nPričakovati je bilo, da bodo prikaz izvedli elitni reševalci, pa jim je čast\nreševal JK Krka s svojimi člani. Žalosto je bilo dejstvo, da si od vse\nreševalne službe lahko reševalce preštel na prste ene roke. Med njimi pa ni\nbilo vodje službe. Kdo je že praznoval 50. obletnico delovanja?! <br>\n<br>\nFrenk in domačin sta opravila še zadnji vzpon po vrvi za publiko. Za povrh sta\ntokrat s seboj vzela pivo in na vrhu tudi nazdravila. Sledile so priprave še na\nzadnjo igro -- vlečenje vrvi. Prijavilo se je šest ekip. Ena izmed njih smo\nbili tudi mi - od petih članov je bil edino Tom še kolikor toliko primeren za\nta šport. Kot prvi smo se udarili z domačini. Nas 10 ne bi bilo dovolj za pet\ntakih hrustov. Dvakrat so nas potegnili kot za šalo. Naslednji naš nasprotnik so\nbili Savinjčani, ki po postavah niso dosti zaostajali za domačini. Tudi ti so\nnas dvakrat brez večjih muk potegnili prek črte. V teh 10 minutah, sem podplate\ngojzarjev bolj obrabil, kot cel teden na Kaninu.\n\n![Dajmo fantje, saj so samo še enkrat težji od nas.](https://jknm-novice.s3.eu-central-003.backblazeb2.com/srecanje-slovenskih-jamarjev-09-09-2009/slika_8.jpg)\n\nPo zadnji borbi je sledilo zopet druženje in pogostitev ter predstavitve\njamarskih dosežkov. Kot prva je bila na vrsti Čaganka z Markom Pršino in\nSrečkom Vidicem. Sledila sta filma o odpravi KJK na Novo Zelandijo ter odpravi\nveč jamarskih društev v Črno Goro. Potem pa sta sledila še filma Cinkov križ in\nKanin 2009 našega Klemna Mihaliča. Glede na odziv publike, sta najbolj zažgala.\nŠe posebej film o odpravi na Kanin s Šinijem v glavni vlogi. Sledile so še\npredstavitve Roberta Reharja iz Ajdovščine o delih za postavitev jamarskega\nbivaka na Kaninskih podih, predstavitev v besedi in sliki o odpravi KJK na Novo\nZelandijo in predstavitev meritev Pološke jame Kraških leopardov. <br>\n<br>\nPrišel je čas slovesa, seveda z obljubo, da se čim prej spet vidimo, če ne prej,\nko pridemo skupaj. Za zaključek naj povem še to, da so se domačini zelo\npotrudili z organizacijo in izvedbo prireditve. Vodstvo JZS in JRS pa se lahko\nzamisli nad tako bledo obeležitvijo svojih jubilejev. <br>\n<br>\nFeštali smo: Frenk Zupančič, Tone Zupančič, Urša Štangelj, Jože Tomšič, Gregor\nTomšič, Miha Rukše, Tanja Rukše, Jože Stopar, Ana Stopar, Srečko Vidic z\ndružino, Jernej Tramte s psičko Živo, Marko Pršina in Andrej Gašperič."
  },
  {
    "id": 98,
    "markdown": "# Brezno pod košenico\n\nDišalo je po novi stotici. Pa vendar ... Le streljaj stran\nod naše jame vseh jam – Čaganke – sva z Gregorjem kakšen mesec dni nazaj&nbsp;na\nrobu plitve vrtače&nbsp;odkrila drobceno polšno. Kaj polšno ... mišnico! Vhod\nsprva ni presegal niti velikosti jajca. Ko sva odmaknila nekaj kamenja, se je\nvhod povečal na velikost lubenice. Toda kamenje, ki se je ob odpiranju valilo v\nglobino, je razvnemalo najino domišljijo in ob povratku domov sva že\nfantazirala o tem, kje bomo imeli tabor, kje bo kuhinja,&nbsp;kje bo najin\nšotor ... Glede na zadnja odkritja je bilo nekako samoumevno, da imamo zopet\nopravka&nbsp;z eno \"tagloboko\" zadevo.\n\n![Začetek akcije.](https://jknm-novice.s3.eu-central-003.backblazeb2.com/brezno-pod-kosenico-07-10-2009/slika_1.jpg)\n\n![Vhod v Brezno pod košenico.](https://jknm-novice.s3.eu-central-003.backblazeb2.com/brezno-pod-kosenico-07-10-2009/slika_2.jpg)\n\nPrvič sva se&nbsp;v novo&nbsp;jamo&nbsp;spustila teden dni\nnazaj, kjer nama je na dnu vhodnega brezna, nekje na globini 30 m zmanjkalo vrvi. V nedeljo,\nčetrtega oktobra, &nbsp;pa smo se številčno\nokrepljeni in \"oboroženi\" zopet podali v \"napad\". S seboj\nsmo vzeli okoli 100 m\nnove vrvi, prepričani, da bo dovolj ... pa je bilo komaj! Jernej je bil\nzadolžen za opremljanje, jaz za meritve, ostali pomalem za eno in drugo. Na\ntočki, kjer sva nazadnje obstala z Gregorjem, smo nadaljevali z prodiranjem v\nneznano. Na globini 40 m\nnas je za kratek čas ustavila ožina, ki pa je kmalu popustila pod udarci 2 kg macole. Delovali smo\nkot&nbsp;homogena ekipa. Ko se je utrudil prvi, ga je nadomestil drugi, ko se\nje upehal slednji, ga je zamenjal tretji itd ... Že ko smo lupali po ožini, je\nbilo kristalno jasno, da se za njo odpira velikanski prostor. In nismo se\nzmotili. Trideset metrov čistega šusa, ne da bi se enkrat samkrat dotaknil\nstene ali bilo česa podobnega. Prostor pa tako ogromen, da se je komaj sploh\nvidelo, kje so njegove meje. Primerjava z pajkom, ki se spušča po nitki, je\nbila to pot čisto na mestu. Dosegli smo dno.\n\n![Proti dnu vhodne vertikale.](https://jknm-novice.s3.eu-central-003.backblazeb2.com/brezno-pod-kosenico-07-10-2009/slika_3.jpg)\n\n![Okno - prehod v vzporedno brezno.](https://jknm-novice.s3.eu-central-003.backblazeb2.com/brezno-pod-kosenico-07-10-2009/slika_4.jpg)\n\nNervozno prestopicanje levo in desno v upanju, da se bo spet\nnekje pokazala tema. In se je!&nbsp; \"Brezno se nadaljuje!\" so bile\nprve besede, ki sem jih izustil in že sem smuknil v globino. A žal je bilo\nveselje prekratko. Petmetrski stopnji je sledil vodoraven del, na koncu tega\npa meander. In to kakšen meander ... Za dlan širok in&nbsp;še enkrat toliko&nbsp;visok.\nDa te kap! Toliko napora, toliko znoja, toliko pričakovanja ... potem pa tole?\nČlovek v takih trenutkih kar ne ve kaj bi. Ali bi zajokal, ali preklel vse\nživo, ali pa preprosto kar sklenil jamarsko kariero. No pa ni bilo nič od tega,\nle skupno fotografiranje in nekaj snemalnih kadrov.\n\n![Na dnu.](https://jknm-novice.s3.eu-central-003.backblazeb2.com/brezno-pod-kosenico-07-10-2009/slika_5.jpg)\n\n<video align=\"center\" src=\"https://www.youtube.com/embed/MCVstCr_YlE\" width=\"80%\" isUpload=\"true\" />\n\nPri povratku navzgor smo mrzlično iskali možna vzporedna\nbrezna, ki jih je bilo kar nekaj, a kaj, ko so vsa vodila v glavno brezno.\nZadovoljni, pa vendar z določeno&nbsp;mero grenkega priokusa, smo ob&nbsp;štirih\npopoldne le prijamarili iz jame.\n\nSodelujoči: Gregor Brulc, Jernej Tramte, Klemen Mihalič in Srečko\nVidic."
  },
  {
    "id": 95,
    "markdown": "# Ali Čaganka ogroža rekord Čaganke?\n\nObetala se je še ena lepa septembrska nedelja, morda zadnja,\npa smo jo izkoristili za \"zabijanje\" časa v podzemlju. Po dolgem času\nsmo se ponovno podali v Čaganko (konkretneje v Klepčevo nadaljevanje) širit že pred\nčasom načeto ožino. Razmere so bile idealne. Že dolgo ni bilo pametnega dežja,\nzato smo pričakovali, da tudi v jami ne bo pršilo. Skratka načrtovanje akcije\nje bilo \"vrhunsko\", pa je vseeno skoraj vsak od nas nekaj pozabil ...\n\nPri preoblačenju sta nas presenetila Srečko in Gregor, ki\nsta bila namenjena malo naprej od Čaganke v lov za novimi jamami, pa jima ni\ndalo miru, ko sta opazila ob cesti parkiran avto z znano registrsko tablico in\njamarsko nalepko. Po kratki debati in njuni pomoči pri transportu do jame smo\nsi zaželeli srečno in jo mahnili vsak na svoj konec.\n\nDrugo presenečenje je bilo prazno jezerce na dnu vhodnega\nbrezna. Ob normalnem vodostaju je vode cca 2 m, ob ekstremnih razmerah pa je do vrha\npolno, se pravi kakšne 4 m.\nTokrat pa ni bilo niti kapljice. Tudi naprej v jami, kjer nas je običajno\npralo, tokrat ni bilo omembe vrednega kapljanja vode, vendar pa na običajnih\nmestih blata vseeno ni manjkalo. Ker je bil Šini prvič v jami, sva ga s Frenkom\nna \"kritičnih\" delih vzela \"v sredo\", da bi mu po potrebi\nasistirala. Pa se je izkazalo, da je bila vsaka bojazen po morebitni pomoči\nodveč.\n\nV planu smo imeli dve delovišči, pa je na koncu ostalo samo\npri enem. Je bilo \"napeto pričakovanje\" po nadaljevanju le prehudo in\nni nihče imel volje, da bi se ubadal s kakšnim drugim (višje ležečim)\nvprašajem. Po nekajurnem \"macolanju\" in sedenju v blatnem potočku, se\nnam je le uspelo prigristi skozi. Pričakovanja so bila \"ogromna\",\nkajti ko si z macolo udaril po skali, je za ožino mogočno donelo. Še najbolj\nneučakan je bil Šini. On bi kar planil v napol razširjeno ožino (po mojih\nocenah še precej preozko za prehod) in bi verjetno ponovil dogodivščino iz\nNoskovega brezna … Frenkom sva ga morala skoraj privezat ... Šini bi dejal, da\nje adrenalin šprical v potokih.\n\nTorej: prišli smo v manjšo dvoranico s kaminom, iz katerega\ncurlja voda v sigasto lužo na dnu. Ob strani je manjši prehod v naslednjo stopnjo.\nTokrat je Šinija doletela čast, da se je kot prvi spustil v novo stopnjo. Po\nkakih 5 m\nsmo se spustili v še večjo lužo kot zgoraj. Po stenah in robu luže je siga\nmehka, da se kar udira in melje kot glina. Iz luže se voda preliva čez rob v\n\"rov-prelom-meander\". Kaj od tega je bolj prav ne vem, je pa precej\nozko, tako da več kot meter in pol nismo prišli naprej. Zadeva ni ravno\nrožnata, več upanja pa vliva prepih, ki je kar močan. Klepčevo nadaljevanje smo\ntokrat poglobili za kakih 10 m,\nki se s tem \"nevarno\" približali najnižji točki jame v Game Over.\nOcenili smo, da smo se ustavili na 230 m ali kakšen meter globlje. S tem smo malo\nrazočarani, a vseeno zadovoljni, tudi zaključili raziskovanje, ter se počasi\nblatni in mokri odpravili proti površju. Tu in tam nas je presenetil kak\nnetopir in precej drobnovratnikov. Kaj bi dali, da bi bili na njihovem mestu – potem\nožine ne bi bile več problem ...\n\nKer sva se v jami s Frenkom sicer večkrat spomnila, vendar\nnikoli ob pravem času, sva zadevo prestavila na čas, ko smo prilezli iz jame.\nŠini je tokrat dosegel svoj globinski rekord, zato ga je Frenk zunaj \"namlatil\"\npo umazani riti – kar s transportko (polno štrika), da nismo štrika mazali …\nŠini (pa tudi nam), še na mnoge dolge in globoke jame!\n\n![Zadovoljen ali ...](https://jknm-novice.s3.eu-central-003.backblazeb2.com/ali-caganka-ogroza-rekord-caganke-28-09-2009/slika_1.jpg)\n\n![... zadovoljên jamar (naglas si izberite sami).](https://jknm-novice.s3.eu-central-003.backblazeb2.com/ali-caganka-ogroza-rekord-caganke-28-09-2009/slika_2.jpg)\n\n![Še ena \"svinjska\" namesto gasilske.](https://jknm-novice.s3.eu-central-003.backblazeb2.com/ali-caganka-ogroza-rekord-caganke-28-09-2009/slika_3.jpg)\n\n![Kazen za globinski rekord - Šinijev krst.](https://jknm-novice.s3.eu-central-003.backblazeb2.com/ali-caganka-ogroza-rekord-caganke-28-09-2009/slika_4.jpg)\n\nGrizli smo (se): Frenk Zupančič, Damijan Šinigoj in Andrej\nGašperič."
  },
  {
    "id": 96,
    "markdown": "# Gasilske vaje pod Kotarjevo prepadno\n\nDne 29. septembra v popoldanskem času je del gasilske\ndesetine PGD Lakovnice izvedel poskus izčrpavanja vode iz zajezenega podzemnega\nbazena, ki se po verjetnosti napaja iz Kotarjeve prepadne. Ker sem imel\njamarsko opremo že pripravljeno od prejšnjega dne,&nbsp;je&nbsp;bil ta del\nhitro opravljen- polne baterije in za spremembo&nbsp;delujoč Ryobi. Kadar sem\nga pogledal, sem se zgrozil, ko sem se spomnil, kaj vse sem počel, da\nje&nbsp;deloval in si mislil, le kakšno opremo izposoja ta naš klubski\ngospodar- Uroš. Ostalo je šlo po načrtu - kot sem pričakoval in kot se spodobi\nje bilo polno nevšečnosti. Ko sem sestavil dostavni komplet, se je zapletlo z\nmotorno brizgalno. In smo vžigali, \"kurblali\", prerivali po dvorišču,\nkončno se me je le usmilila in \"hroščov\" motor je le\nzapel.&nbsp;Hitro smo naložili teh 20 kg (za Podgurce)&nbsp;na prikolico, vanjo\nso skočili še ostali in že smo \"leteli\" proti izviru. Tam smo\nzarinili prikolico čez suho strugo, razložili, sestavili sesalni vod in\nže&nbsp;se je polnila struga malo nižje. Dobri dve uri smo nepretrgoma\ngonili&nbsp;licenčni Vatrosprem. Ostali so se pa zamotili pri pijači, nekdo je\nskakal za&nbsp;malimi ribicami, eden se je igral s cevjo ..., sam pa sem si\ngrizel nohte.\n\n![Sesalni vod v zajetju.](https://jknm-novice.s3.eu-central-003.backblazeb2.com/gasilske-vaje-pod-kotarjevo-prepadno-02-10-2009/1.jpg)\n\n![Pogled na dogajanje od daleč.](https://jknm-novice.s3.eu-central-003.backblazeb2.com/gasilske-vaje-pod-kotarjevo-prepadno-02-10-2009/2.jpg)\n\nKar smo uspeli narediti in zaslediti&nbsp;v dveh urah je&nbsp;sledeče:\n\n- undefined\n- undefined\n- undefined\n- undefined\n- undefined\n- undefined\n\n![Viden padec nivoja.](https://jknm-novice.s3.eu-central-003.backblazeb2.com/gasilske-vaje-pod-kotarjevo-prepadno-02-10-2009/3.jpg)\n\nNa našo žalost smo pospravili šila in kopita, kot pred nami\nTurki, in razložili opremo pri gasilnemu domu. O jeznih bližnjih vaščanih,\ngrdih pogledih, lačnih živalih, ker smo se peljali čez travnik, pa kdaj drugič,\ntakrat, ko&nbsp;bom šel kosit tisti travnik ;-)\n\nZahvala za gasilsko opremo gre PGD Lakovnice, traktor s\nprikolico pa sem&nbsp;odslužil že pred 4 leti&nbsp; ;-)\n\nSodelovali: člani PGD Lakovnice"
  },
  {
    "id": 97,
    "markdown": "# Kočevske beštije\n\nStar stric, kakršen sem, potrebuje veliko vaje, da se lahko\nzjutraj dvigne iz postelje. Zato moram garat in trenirat. Pred kratkim sem\nudaril Veliko vratnico petkrat dol in gor, da mišice ne zakrnijo in je bilo kar\nkul, potu več ko dovolj, strahu pa tudi. Ker sem namreč ven prilezel okoli\nenajste ure zvečer in je gozd v trdi temi poln šumov in zvokov, ki poženejo\nstrah v kosti tudi takšnemu junaku, kakršen sem sam … Do avta, parkiranega\nkakšnih sto metrov stran, sem umiral, ampak jebiga, do jutra se mi na štriku ni\nljubilo čakati …\n\nDan pozneje pa sva se z Anžetom domenila (no, poklical sem\nga, ker je strah v dvoje manjši), da udariva dol Cinkov križ. Tako, malo za trening.\nV Kočevski rog sva se pripeljala v soboto že v temi in do dna malo več kot\nstometrskega brezna lezla malo več kot uro in pol. Ker mi je na koncu zmanjkalo\nštrika in sem moral počakati Anžeta, da je prinesel drugega … No, na dnu sva\npojedla malo čokolade in začela plezati gor, z namenom, da greva še enkrat dol.\nSaj veste, trening pa to … Anže je plezal prvi in načrt je bil, da zlezeva ven,\nmalce naloživa na ogenj, ki sva ga zakurila že prej, da je odganjal medvede in\npodobno svojat, a se je plan seveda sfižil - kajti ko sem bil malo pod vrhom,\nje Anže že rinil not?!? Da je sicer malo razpihal ogenj, ki je še malo tlel,\npotem pa je zaslišal grozljive zvoke. Jelena ali pa medveda! In ni hotel\nčakati, da bi beštija prišla bliže, da bi ugotovil, katera zver spušča tako\ngrozljive zvoke. Spustila sva se spet na dno brezna, pobrala opremo in začela\nplezati ven in hkrati razopremljati.\n\n![Ogenj ni in ni prijel, ko pa je zarulilo, je Anžetu ritko zaprlo in je lažje popihal ...](https://jknm-novice.s3.eu-central-003.backblazeb2.com/kocevske-bestije-05-10-2009/1.jpg)\n\nKer sem plezal prvi, sem ven seveda tudi pokukal prvi. In še\nnisem dobro stopil na rob, ko sem tudi jaz zaslišal rjovenje. Jebemutristomedvedov\nnazaj, kar kri mi je zledenela v žilah. Anže je bil še globoko spodaj, sam pa\nsem tičal na robu brezna, z vrvjo vpeto v desonder, da se lahko nemudoma vržem\nv brezno, če bo to potrebno. Ko se je povzpel malo više, mi je malce zrasel\npogum, da sem se odpel, skočil do ognja in ga malo razpihal. Potem sem začel\nnabirati veje, ko se je beštija spet oglasila. Evo, priznam, v sekundi sem bil\nspet na robu brezna. Anže je bil morda še kakšnih 30 m globlje, a ga je tudi on slišal.\nJe jelen ali medved? Sva se (da ne bi crknila od strahu) nekako odločila, da\nruli jelen, a ko sem bolj pozorno poslušal in ko se je rjovenje bližalo, mi je\nbilo vse bolj podobno medvedjemu ... čeprav medveda še nisem slišal (to le\nmoram priznati). Za vsak primer sem v štrik vpel popkovino, da bi se lahko\nnemudoma vrgel v globino in se rešil, če bi medved kar skočil iz teme, a sem se\nmoral odpeti, ko je ven pokukal Anže. Sva pospravila opremo, medtem pa je tudi\nogenj malo bolj poprijel, da sva dobila toliko poguma, da sva sedla ob toploto\nin pojedla sendvič. Pa malo čokolade. In sva se že skoraj pomirila, kajti\nrjovenje se je oddaljevalo, ko je povsem blizu začel cviliti prašič. Pa\njebemutristokosmatihmedvedov, a se ne bo nikoli nehalo?!?\n\n![Vsak grižljaj drugače okusnega sendviča je bil kot poskus pogoltniti pest suhega peska ...](https://jknm-novice.s3.eu-central-003.backblazeb2.com/kocevske-bestije-05-10-2009/2.jpg)\n\nZadnji košček\nčokolade se mi je začel zatikati v grlu, še posebej, ko je Anže povedal, da na\nDiscoveryju pravijo, da je prasec še hujša zver kakor medved. Zagrabila sva vse\nborše in štrike in vse ostalo in do avta prišla v treh sekundah. Potem sem\nzakurblal Ladkota, da so izpušni plini razgnali gozdno zalego, da sva se lahko\npreoblekla, potem pa odbrzela domov. Edini strah je bil le še tik pred tem, ko\nsem obrnil ključ zaganjača, če bo Ladko štartal al ne. Ker če ne bi, bi šla oba\nna štrik in v brezno viset, pa naj pridejo beštije! A je na srečo vedno\nzanesljivi Rus kresnil in okoli enih zjutraj sva že bila doma ...\n\nAnže Tomšič in Damijan Šinigoj.<br><br>\n\n### Opomba urednika\n\n;-)&nbsp;&nbsp; Medved ne rjove! Medved pride, odgrizne, pa gre ...<br>;-)&nbsp;&nbsp; Merjasec ti resda lahko s čekani razpara trebuh, a ni nevaren, ker je rastlinojed ...<br>;-)&nbsp;&nbsp; Jelen pa je v tem času v ruku. Torej je bil našpičen! Upam, da nista oddajala kakšnih opojnih ženskih vonjav ... Feromoni, pa to, kako se že reče ... Potem bi pa lahko on ..."
  },
  {
    "id": 94,
    "markdown": "# Odpiranje izvira Žibrščice\n\nŽibrščica je ponikalnica na Dobrniškem polju. Vanjo se\nstekajo tudi poplavne vode, ki se po deževju pojavijo v suhih dolinah pod\nKnežjo vasjo in Železnim. Visoka voda odteka po 6,2 km dolgi regulirani\nstrugi, ob kateri je več požiralnikov do končnih ponorov pri Mišnici. Stalen\npodzemski tok je na globini okoli 25\n m in najverjetneje odteka v izvir Temenice v Luknji.\n\nEdini stalni izvir je v Stranjah. Voda v izviru Žibrščice\npriteka iz 2 m\nširoke in preko 3 m\ngloboke izvirne kotanje. Nekdaj je bil pomemben lokalni vodni vir urejen kot\nzajemališče, perišče in napajališče. Po letu 1958 je bilo zabeleženo usihanje\nvode, po izgradnji vodnjakov pa je bil postopno opuščen in zasut. Krajevna\nskupnost Dobrnič je izvir 2008 očistila in uredila. Izvirna luknja, ki naj bi\npo spominu domačinov pripeljala do podzemskega toka pa je ostala zatrpana.\nSušni dnevi v septembru so bili pravi izziv za čiščenje izvira.\n\n![Označen izvir Žibrščice. Potok teče proti jugu do ponorov pri Mišnici.](https://jknm-novice.s3.eu-central-003.backblazeb2.com/odpiranje-izvira-zibrscice-21-09-2009/izvir.jpg)\n\nV soboto, 19. septembra 2009, je skupina domačinov in jamarjev JK\nNovo mesto začela kopati nasuto ilovico, ki je z globino postajal vse bolj\nlepljiva. Odstraniti je bilo treba okoli 2,5 m<sup>3</sup> zemlje, da smo izvir poglobili za dober\nmeter in prišli do nivoja podzemske vode. Po prebitju glinene zapore smo\nobstali na kamnitem podoru, dno pa je preplavila voda. Akcijo smo prekinili in se odločili, da delo nadaljujemo, ko\nse bo vodni nivo znižal.\n\n![Tako smo kopali.](https://jknm-novice.s3.eu-central-003.backblazeb2.com/odpiranje-izvira-zibrscice-21-09-2009/image0004.jpg)\n\n![Podzemska voda je začela pritekati v izvir ...](https://jknm-novice.s3.eu-central-003.backblazeb2.com/odpiranje-izvira-zibrscice-21-09-2009/image0006.jpg)\n\nPrimož se je zavezal, da bo spremljal vodni nivo in organiziral\nnovo akcijo, ko bo voda upadla, Filip pa bo kdaj pa kdaj ponoči skočil do\nizvira in preveril prisotnost človeške ribice\n\n![Delovna ekipa.](https://jknm-novice.s3.eu-central-003.backblazeb2.com/odpiranje-izvira-zibrscice-21-09-2009/image0007.jpg)\n\nAkcijo je vodil Primož Paterneš,&nbsp; sodelovali smo še jamarji: Davor Kacin, Tone\nZupančič, Tomaž&nbsp; Bukovec, Andrej Hudoklin\n(na koncu sta prihitela še Filip Avbar in Franci Zupančič). Brez delavnih\ndomačinov (Matjaž Glavan, Jaka &nbsp;Zupančič,\nJože Korelc, Igor Smolič, Tone Prpar, Lojzka Prpar) pa gotovo ne bi šlo tako\ngladko in hitro.\n\n<b>Andrej Hudoklin</b>\n\n## Dodatek 29.9.2009\n\nV soboto 26. septembra smo zaradi (še vedno) sušnega obdobja\nin upada nivoja podtalnice lahko nadaljevali s kopanjem. Izvir smo poglobili za\ndobre pol metra in ponovno pristali v prav toliko globoki kalni vodi. Najprej\nsmo odmetali sloj glinene usedline, odstranili z dna nekaj večjih skal (s\npomočjo traktorja), kamniti grušč pod njimi ter različne kosovne odpadke. V\nglobini se čuti skalni podor. Voda je imela 13 °C. Nivo vode je sedaj 2,8 m pod robom izvira, dno\npa je na globini 3,5 m.\nČe prištejemo še nekdanji rob izvira, smo prišli do skupne globine 4,2 m. Seveda še nismo na\ndnu, predpostavljamo pa, da je do tam še dober meter. Mogoče nas bo suša, ki ta\ntrenutek še traja, v kratkem spustila še malo globlje.\n\n![Franci in Drago na (začasnem)  dnu.](https://jknm-novice.s3.eu-central-003.backblazeb2.com/odpiranje-izvira-zibrscice-21-09-2009/a.jpg)\n\nV nedeljo pa sta Igor Smolič in Primož Paterneš ob izviru postavila še informativno\ntablo, ki jo je pripravil Zavod RS za varstvo narave v sodelovanju s KS Dobrnič.\n\n![Izvir sedaj krasi inforativna tabla.](https://jknm-novice.s3.eu-central-003.backblazeb2.com/odpiranje-izvira-zibrscice-21-09-2009/b.jpg)\n\nNa akciji smo sodelovali: Primož Paterneš, Franci&nbsp;Zupančič,\nDrago Primc, Filip Avbar, Tomaž Bukovec, Jaka Zupančič s traktorjem in <b>Andrej\nHudoklin</b>.\n\n## Dodatek 9.10.2009\n\nV torek 6. oktobra 2009 smo že tretjič zakopali v izvir Žibrščice. Po \ndolgotrajni suši se je voda umaknila še globlje. Najprej  smo odkopali \npodsuto zemljo, ki je v vlažni izvirni kadunji postala pravi ilovnat čmok. \nPomagali smo si z vedri, ki smo jih previdno dvigovali, material pa \nnalagali na traktorsko kiblo. V spodnji plasti so prevladovali kamni. \nNekaj večjih smo potegnili ven z vrvjo in  odprl se je obod kompaktne \nkamninske osnove - dno pa je zalila voda. Tokrat smo izvir poglobili za \nslab meter in zopet obstali do kolen v vodi. Primož je lopato v celoti in brez \ntežav porinil pod potopljen skalni previs, kamor so se valili potopljeni \nkamni ... Bo treba še globlje!\n\n![Zahtevno kopanjev izviru.](https://jknm-novice.s3.eu-central-003.backblazeb2.com/odpiranje-izvira-zibrscice-21-09-2009/3_1.jpg)\n\n![Spet smo prišli do vode.](https://jknm-novice.s3.eu-central-003.backblazeb2.com/odpiranje-izvira-zibrscice-21-09-2009/3_2.jpg)\n\nNa akciji smo delali Primož Paterneš, Franci Zupančič, Drago Primc, \nAnže Tomšič, Filip Avbar, Tomaž Bukovec, Smoličevi fantje s traktorjem in \n<b>Andrej Hudoklin</b>.\n\n## Dodatek: 17.10.2009\n\nPred slovesno otvoritvijo obnovljenega izvira smo še enkrat\nzavihali rokave. Vodni nivo se je po zadnjem čiščenju zopet znižal za&nbsp; cca 0,5 m. Tokrat je začel s kopanjem ilovnatega\nnasutja bližnji sosed Filip. Ko smo s pomočjo traktorja potegnili ven še nekaj\nvečjih skal, je voda zopet zalila dno izvirne kotanje, na severni strani pa se\nje začel odpirati vstop v dotočni rov. Pod nogami smo v kalni vodi čutili\ngibljivo podorno kamenje, ki bi ga bilo treba še odstraniti, da bi se očistil\nvstop v vodni rov. Žal nam ni več uspelo najti časa, da bi pred jesenskim dežjem,\nki je dvignil nivo podzemne vode, izvir še malo poglobili. Izziv torej ostaja!\n\n![Kamen se vrača na površje.](https://jknm-novice.s3.eu-central-003.backblazeb2.com/odpiranje-izvira-zibrscice-21-09-2009/zib17_10_2009002.jpg)\n\n![Sedaj je že kar globoko.](https://jknm-novice.s3.eu-central-003.backblazeb2.com/odpiranje-izvira-zibrscice-21-09-2009/zib17_10_2009005.jpg)\n\n![Zaključna dela.](https://jknm-novice.s3.eu-central-003.backblazeb2.com/odpiranje-izvira-zibrscice-21-09-2009/zib17_10_2009004.jpg)\n\nNaslednji dan, 18. oktobra 2009, smo se bili tudi na slovesnem odprtju, ki so\nse ga udeležili številni domačini. Na dno izvira smo v vodo položili plastičen\nmodel človeške ribice. Seveda je očiščen izvir z ribico vzbudil veliko\nzanimanja. Navsezadnje poučna zgodba tole čiščenje za Dobrniško dolino, saj so\nzapuščeni vodni viri v pozabljivih človeških glavah spet dobili status naravne\ndediščine, za katero je treba skrbeti … Ob tem pa seveda nismo bili vsi srečni,\nsaj bi bili ob vsej hvali med slovesnim odprtjem tudi jamarji lahko deležni kakšne\nbesede več. Pa kdaj drugič!\n\n![Človeška ribica na dnu očiščenega izvira.](https://jknm-novice.s3.eu-central-003.backblazeb2.com/odpiranje-izvira-zibrscice-21-09-2009/zib18_10_2009006.jpg)\n\n![Upajmo, da bo blagoslov zalegel ...](https://jknm-novice.s3.eu-central-003.backblazeb2.com/odpiranje-izvira-zibrscice-21-09-2009/zib18_10_2009003.jpg)\n\nPrisotni: Primož Paterneš, Franci Zupančič, Filip Avbar,\nDrago Primc, Smoličevi fantje ter <b>Andrej Hudoklin</b>.\n\n## Opomba\n\nMed fanti, ki so se spopadali z vodo, blatom in skalami v nekoč zasutem izviru, je bilo čutiti veliko razočaranje, ker lokalni organizatorji slovesnega odprtja dela članov Jamarskega kluba Novo mesto niso omenili niti z besedico. Zgodilo se je, kot vse prepogosto v družbi: vsi so zaslužni, le delavci ne. Nekateri člani kluba so zato prireditev protestno zapustili.\n\nŠe sreča, da naše delo s pomočjo ažurnih novic vestno beležimo. Kdo in kaj je delal v zvezi z Žibrščico, je razvidno iz gornjih prispevkov vse od 19. septembra dalje.\n\n## Dodatek 14.12.2009\n\nPrimož Paterneš nam priporoča še ogled video lepljenke fotografij, ki v kratkem prikazujejo celotno dogajanje med postopnim čiščenjem izvira. Video je dosegljiv tudi na portalu [YouTube](http://www.youtube.com/watch?v=GE-Ue0cJToI).\n<b>&nbsp;</b>\n\n<b>Marko Pršina</b>\n\n<video align=\"center\" src=\"https://www.youtube.com/embed/GE-Ue0cJToI\" width=\"80%\" isUpload=\"true\" />"
  },
  {
    "id": 93,
    "markdown": "# Ponovno v Mojem dihalniku\n\nCelotna zgodba obširnejših raziskav v Grč vrhu (bolj znan po\nMalisnici in Brajerjevi jam) se je intenzivno začela v letu 2003. Takrat smo na\npobočju Malisnega hriba našli dihalnik, ki smo ga le redkim znano zakaj\npoimenovali Moj dihalnik. Do sedaj je bilo na njem opravljenih preko 15 akcij,\npredvsem kopaško/garaških. Kar nekaj \"generacij\" jamarjev se je v tem\nčasu kalilo pri odmikanju jamskega polnila (nekateri so nas celo zapustili) in lahko\nrečem, da smo do sedaj znane dele dobesedno izkopali. Na akcijah so se poleg\ngaranja dogajale različne stvari: od peke klobas, do vlečenja moje malenkosti\nskozi ožino, ki je ni (le kje je bil takrat Klemen s svojo kamero), do padca\nnašega Čokita ...\n\nSkozi vsa ta leta smo vseskozi opazovali dogajanje na vhodu\n(in nižje): videli smo močne prepihe, \"paro\", ki se vali iz jame,\nizmerili na prehodu +10 °C\npri zunanji temperaturi -16 °C\nin videli celo cvetenje rože pri krepkem minusu.\n\nPo dokaj dolgem premoru smo se to nedeljo 13. septembra 2009 ponovno\nzapodili v Moj dihalnik. Ob dogovorjeni uri se nas je peščica zbrala na\nparkirnem prostoru pred Brajerjevo jamo. &nbsp;Namen tokratne akcije je bil očistiti\nmaterial, ki nam je ostal od zadnje akcije in nato nadaljevati z kopanjem.\nČiščenje poteka s pomočjo manjših vreč, ki sta nam jih pred leti »šenkala« Claudio\nin Stojan (JOPSD Trst).\n\n![Ena prvih slik, 25.1.2003. Foto: Jože Tomšič.](https://jknm-novice.s3.eu-central-003.backblazeb2.com/ponovno-v-mojem-dihalniku-16-09-2009/01_moj_dihalnik_prva.jpg)\n\nRazdeljeni v dve skupini, ki sta se v nadaljevanju malo\npremešali med seboj (okoli poldneva se nam je pridružil še Primož), smo se\nlotili dela. Pri samem čiščenju ni bilo večjih težav (kakšen par dodatnih rok bi\nše prav prišel), bolj se je zakompliciralo pri kopanju. Že samo mesto, kjer se\nizvaja kopanje, ne omogoča kakšnega udobja, povrh vsega pa je jamsko polnilo kot\nnalašč sestavljeno iz manjših kamnov, ki so skoraj v celoti zasigani. Kaj\ndrugega, kot da koplješ kos za kosom, ti ne preostane.\n\n![Andrej in Gregor pri kopanju.](https://jknm-novice.s3.eu-central-003.backblazeb2.com/ponovno-v-mojem-dihalniku-16-09-2009/02_andrej_in_gregor.jpg)\n\nOb 15. uri smo zaključili s kopanjem - rezultat akcije je\nbil, da smo odstranili/izvlekli oz. odkopali približno 1 m<sup>3</sup> polnila in s tem&nbsp; jamo poglobili za 250 milimetrov. Ker\nse nam je pridružil še nežnejši spol (Vida in Tanja z otroci), smo akcijo\npremlevali ob peki klobas, pa tudi kakšen deci se je našel.\n\n![Ob kaminu.](https://jknm-novice.s3.eu-central-003.backblazeb2.com/ponovno-v-mojem-dihalniku-16-09-2009/03_peka_klobas.jpg)\n\nZa Gregorja je, glede na prvo pravo kopaško jamarsko akcijo,\nsledil obvezen jamarski krst, prav tako pa smo pripravili presenečenje Andreju.\nPredsednica, mu je v imenu članov čestitala za 40 doseženih let in mu izročila\ndarilo. Andrej, še na mnoga (jamarska) leta. S tem smo akcijo tudi zaključili\n...\n\n![Vse najboljše zate, ….](https://jknm-novice.s3.eu-central-003.backblazeb2.com/ponovno-v-mojem-dihalniku-16-09-2009/04_cestitke.jpg)\n\nNa akciji smo bili: Andrej&nbsp;\nGašperič, Primož Paterneš, Maj, Nika in Tanja Rukše ter Vida, Gregor,\nAnže in Jože Tomšič."
  },
  {
    "id": 114,
    "markdown": "# Zadnja lanska in prva letošnja akcija\n\nV četrtek, 30. decembra 2010, sem se še zadnjič v lanskem letu odpravil na\nKočevsko. V eni jami na Pevski gorici je ostal nepregledan prostor za ožino, ki\nje na eni od prejšnjih akcij nisem uspel premagati. S kladivom sem tokrat odbil\nnekaj rogljev v stropu ter oklestil skalo na tleh tako, da sem se skozi 30 cm visoko razpoko splazil\nv nadaljevanje. Prišel sem v 10\n m dolgo podorno dvorano, kjer se jama tudi konča brez\nvidnega nadaljevanja.\n\n![Razširjena ožina.](https://jknm-novice.s3.eu-central-003.backblazeb2.com/zadnja-lanska-in-prva-letosnja-akcija-03-01-2011/slika_1.jpg)\n\nV jami je bilo veliko ledu. V vhodnem breznu so visele številne ledene\nsveče, tudi v notranjosti je bilo veliko ledu in ledenih kapnikov. Pri zunanji\ntemperaturi -2 °C sem na dnu izmeril -1,8 °C.\n\n![Notranjost jame je bila okovana v led.](https://jknm-novice.s3.eu-central-003.backblazeb2.com/zadnja-lanska-in-prva-letosnja-akcija-03-01-2011/slika_2.jpg)\n\nOstalo mi je še nekaj časa, ki sem ga izkoristil za terensko akcijo ter\nnašel lepo in globoko brezno.\n\n![Novo odkrito brezno na Pevski gorici.](https://jknm-novice.s3.eu-central-003.backblazeb2.com/zadnja-lanska-in-prva-letosnja-akcija-03-01-2011/slika_3.jpg)\n\nMed novoletnimi prazniki sem se v nedeljo 2. januarja 2011 odpravil na potepanje po\nBeli krajini in Kočevskem. V Metliškem koncu sem pri Radovici iskal ter tudi\nnašel brezno, a je bilo do vrha zasuto z odpadki, tako da je raziskovanje\nodpadlo. Tudi južno od Črnomlja nisem imel sreče. Želel sem raziskati neko\nbrezno, a je bila gozdna cesta neprevozna, peš kakih 1,5 km me ni navdušilo, tako\nda naj brezno ostane za toplejše čase. Odločil sem se, da nadaljujem s\nterensko. Pri Preriglju sem našel lepo brezno, ki sem ga že prej iskal, tokrat\npa uspešno.\n\n![Prerigeljsko brezno.](https://jknm-novice.s3.eu-central-003.backblazeb2.com/zadnja-lanska-in-prva-letosnja-akcija-03-01-2011/slika_4.jpg)\n\nPot sem nadaljeval proti Kočevski ter pri Pevski gorici\niskal staro znanko Grotto ali Brezno na Pevski gorici, obsežno jamo,\nregistrirano že pred drugo svetovno vojno. Gre za eno od »izgubljenih« jam, s\nskromno dokumentacijo, a mi jo tudi tokrat ni uspel najti. Glede na izkušnje v\npodobnih primerih je možna napaka lege celo do 1 km."
  },
  {
    "id": 84,
    "markdown": "# Šumeča polšna\n\nV kolikor je lansko leto močno zaznamovalo odkritje globinske rekorderke\n  Čaganke, bo letos ta laskavi naslov (upam) pripadel povsem novi jami. Le\n  dobrih 600 m stran od vhoda v Čaganko se namreč odpira majhen vhod\n  v brezno - ob pogledu nanj dejansko ne občutiš ničesar. Toda\n  to, kar se odpira v njegovi notranjosti, presega vse meje in vzame sapo\n  še tako hladnokrvnemu jamarju. Dvorane, ki se nizajo v več\n  etažah so velikosti teniških igrišč, sredi katerih se\n  odpirajo brezna, ki kar tekmujejo med seboj, katero bo šibalo globje ...\n  Stotica žal še ni dosežena, a možnosti za to so\n  neomejene ...\n\n![Vhod v Šumečo polšno.](https://jknm-novice.s3.eu-central-003.backblazeb2.com/sumeca-polsna-03-08-2009/slika_01.jpg)\n\n![Prelomljen steber.](https://jknm-novice.s3.eu-central-003.backblazeb2.com/sumeca-polsna-03-08-2009/slika_02.jpg)\n\n![Dvorana neskončnosti.](https://jknm-novice.s3.eu-central-003.backblazeb2.com/sumeca-polsna-03-08-2009/slika_03.jpg)\n\n![Koralni atol.](https://jknm-novice.s3.eu-central-003.backblazeb2.com/sumeca-polsna-03-08-2009/slika_04.jpg)\n\n![Nebesni svod.](https://jknm-novice.s3.eu-central-003.backblazeb2.com/sumeca-polsna-03-08-2009/slika_05.jpg)\n\n![Nekaj mrmrata velikana.](https://jknm-novice.s3.eu-central-003.backblazeb2.com/sumeca-polsna-03-08-2009/slika_06.jpg)\n\n![Oltar.](https://jknm-novice.s3.eu-central-003.backblazeb2.com/sumeca-polsna-03-08-2009/slika_07.jpg)\n\nKaj več o jami, ki je doslej presegla vsa pričakovanja, pa v\n  prispevku kakšen teden kasneje, ko bomo v novi velikanki nadaljevali\n  iskanje dna.\n\nRaziskovala: Gregor Brulc &amp; Srečko Vidic.\n\n## Dodatek 10.8.2009\n\nNova stotica na Poljanski gori!&nbsp;&nbsp;Vse kaže, da je Čaganka\n  dobila hudo konkurentko v boju za laskavi naslov naj jame na Dolenjskem. Na\n  včerajšnji akciji, ki je trajala skoraj cel dan,smo presegli\n  globino 100 m in odkrili številna nova nadaljevanja. Žal nam vseh\n  ni uspelo pregledati, ker nam je bodisi zmanjkalo vrvi ali pa preprosto volje\n  in moči. A glede na to, kako se stvari odvijajo, je to šele\n  začetek raziskav v novi velikanki, ki je tako razvejana, da se na\n  &nbsp;trenutke človek v njej preprosto izgubi.\n\n![Prejšnjič nismo imeli fotke okolice vhoda. Srečko jo je\n    par minut pred nami podurhal domov ...](https://jknm-novice.s3.eu-central-003.backblazeb2.com/sumeca-polsna-03-08-2009/5.jpg)\n\n![Dva palca gor malo nad stotko ... Srečko je \"srečen\"!](https://jknm-novice.s3.eu-central-003.backblazeb2.com/sumeca-polsna-03-08-2009/3.jpg)\n\n![Frenk raziskuje eno od mnogih možnih nadaljevanj v kaminu ...](https://jknm-novice.s3.eu-central-003.backblazeb2.com/sumeca-polsna-03-08-2009/4.jpg)\n\n![Srečkova ura pravi, da smo prebili stotko ...](https://jknm-novice.s3.eu-central-003.backblazeb2.com/sumeca-polsna-03-08-2009/1.jpg)\n\nKako je potekalo današnje raziskovanje si bo mogoče v kratkem\n  ogledati tudi na video filmu, kajti vzporedno z raziskovalno je delovala tudi\n  snemalna ekipa, katere končni rezultat bo ob prvi priložnosti\n  prikazan tudi v klubskih prostorih. Nadaljnje raziskave sledijo ...\n\nFotografije v tem dodatku so delo Damijana Šinigoja.\n\nRaziskovali: Jože Tomšič, Damijan Šinigoj, Frenk\n  Zupančič, Klemen Mihalič, Davor Kacin, Gregor Brulc in\n  Srečko Vidic.\n\n## Dodatek 14.8.2009\n\nGornjo akcijo, ki je potekala 9. avgusta 2009, je Srečko dokumentiral\n  tudi s svojo video kamero. Zmontiran in z glasbo opremljen video si lahko\n  ogledate spodaj.\n\n<video align=\"center\" src=\"https://www.youtube.com/embed/ewgJBgsdTj4\" width=\"80%\" isUpload=\"true\" />"
  },
  {
    "id": 115,
    "markdown": "# Človeške ribice so zavarovane\n\nO najdbi človeških ribic v bližini Straže smo lahko oktobra lani prebrali v\n  časopisih ter na različnih spletnih straneh. Najditelja, domačina Toni in Albin\n  Kregar, sta naredila tudi nekaj fotografij, ki so bile potem objavljene v\n  medijih. Gre za edinstven primer, ko lahko človeško ribico v naravnem okolju\n  opazujemo s površja. Človeške ribice so videli v mraku oziroma v popolni temi.\n  Lokacija naj bi bila za širšo javnost predstavljena šele po ustrezni zaščiti\n  območja najdišča. Mesto najdbe je bil požiralnik Karlovec, v katerega se izteka\n  površinska voda. Lokacija je bila nekaterim jamarjem že davno znana in torej za\n  nas ni bila presenečenje. Pravzaprav je bila lokacija znana že od leta 1840, ko\n  je kustos ljubljanskega muzeja objavil lokacije najdb človečkih ribic na\n  Kranjskem, kjer je navedel tudi lokacijo v Karlovcah pri Vavti vasi. Požiralnik\n  je sedaj ustrezno zaščiten.\n\nV soboto, 8. januarja 2011, sem si ogledal širše območje. Vse se začne z občasnim\n  bruhalnikom, ki leži malo za robom gozda, ko se peljemo iz Vavte vasi proti\n  Drganjim selom. Udorna vrtača je globoka približno 8 m, pobočja so iz\n  prsti, na dnu pa so razgaljeni skladi kamnine, med katerimi zija večja\n  odprtina.\n\n![Na dnu vrtače je v skalnatem dnu vhod v bruhalnik.](https://jknm-novice.s3.eu-central-003.backblazeb2.com/cloveske-ribice-so-zavarovane-11-01-2011/slika_1.jpg)\n\nNotranjost odprtine je do sifona dostopna le nekaj metrov. &nbsp;Visoke vode zapolnijo vrtačo ter se prelijejo\n  čez rob, odtekajo pa po lepo izoblikovani strugi.\n\n![Visoke vode se prelijejo čez rob vrtače in odtekajo po lepo izoblikovani strugi.](https://jknm-novice.s3.eu-central-003.backblazeb2.com/cloveske-ribice-so-zavarovane-11-01-2011/slika_2.jpg)\n\nStrugi lahko\n  sledimo dobrih 200 m,\n  naprej teče voda po dnu suhe doline ter po travniku še 400 m do\n  požiralnega območja Karlovec.\n\n![Dno suhe doline, po kateri tečejo visoke vode proti Karlovcam.](https://jknm-novice.s3.eu-central-003.backblazeb2.com/cloveske-ribice-so-zavarovane-11-01-2011/slika_3.jpg)\n\nTu po položnem in delno skalnatem jarku\n  priteče do končnega požiralnika.\n\n![Jarek z delno skalnatim dnom vodi do požiralnika.](https://jknm-novice.s3.eu-central-003.backblazeb2.com/cloveske-ribice-so-zavarovane-11-01-2011/slika_4.jpg)\n\nTo je nekaj metrov dolga in dober\n  meter globoka skalna votlina s sifonom v dnu. Sedaj je votlina zaščitena s\n  kovinsko rešetko ter zaklenjena.\n\n![Vhod v votlino je sedaj zaščiten s kovinsko rešetko ter zaklenjen.](https://jknm-novice.s3.eu-central-003.backblazeb2.com/cloveske-ribice-so-zavarovane-11-01-2011/slika_5.jpg)\n\nPrav v tem sifonu so opazili\n  človeške ribice. Voda na površini jezerca je bila prekrita s plavjem, večje\n  kose lesa pa je zadržala rešetka.\n\n![Pogled v notranjost požiralnika s sifonskim oknom v dnu.](https://jknm-novice.s3.eu-central-003.backblazeb2.com/cloveske-ribice-so-zavarovane-11-01-2011/slika_6.jpg)\n\nPovršje je bilo še pod snežno odejo. Pred kratkim so visoke vode, ki so\n  pritekale iz bruhalnika, pustile dobro opazne sledove, kjer je tekla voda od\n  bruhalnika do ponika v Karlovcah. Tudi polegla trava na dnu suhe doline in po\n  travniku ter v jarku pred požiralnikom je lepo kazala smer odtoka.\n\nZgodbica ima tudi svoje [nadaljevanje na teh straneh](/novica?id=118)!"
  },
  {
    "id": 85,
    "markdown": "# Kanin 2009 - poletna akcija\n\nStari jamarski mački seveda veste, kaj pomeni jamarstvo na Kaninu, zame pa\nje bil ta pojem nekaj podobnega pojmu gorska mornarica. Nisem si povsem\nnatančno predstavljal, kaj me čaka tam gor, vedel sem le, da družba starih\njamarskih mačkov Mihe, Andreja in Anžeta pač ne more škoditi, čeprav se je za\ndobro vago ekspediciji pridružil tudi Klemen. In če je družba dobra, se pač\npridružiš, ne?\n\nNa pot smo odšli 3. avgusta ob rani rani zori, na koncu žičnice nas je\npričakal dež. In mraz. In megla. In panika, ker sva imela s Klemnom najmanjše\nnahrbtnike (samo 24 kg)\nin so nama hoteli naprtiti še dodatnih 20 kg hrane in opreme, a se nisva dala. Osel\npač lahko nosi, kolikor lahko, več ne more. Pod 32 kilogrami sem s\ntelečjimi nogicami komaj prisopihal do Skalarja, kjer smo se malo odpočili in\nposušili, pa sta Andrej in Miha, krepko bolj otovorjena od mene, že lahkotnih\nnogic silila naprej - po brezpotju do bivaka novomeških jamarjev. Kako sem se\nprikotalil do tam, se mi niti ne sanja, le urejenost in pedantna organiziranost\nnašega bivališča prihodnjih par dni mi je spet ulila malce več dobre volje.\n\n![Vsak je nosil, kolikor je lahko, le Mihata smo malo šparali ...](https://jknm-novice.s3.eu-central-003.backblazeb2.com/kanin-2009-poletna-akcija-14-08-2009/1.jpg)\n\nSaj vsi jamarji JKNM poznate naš bivak, ne? Če ga ne, predlagam, da se\nprijavite na naslednjo akcijo, le pazite, da ne bo poleg Mihe! Tako drobno\nbitje, skorajda milo, bi človek rekel, smrči pa za dva (deset cm od tvojega\nušesa) in niti pod razno ne vstaja prvi, kakor je grozil v dolini. Pa priganja\nk delu tudi kakor priganjač sužnjev, prav tako Andrej. Saj ne rečem, tudi sama\npoprimeta za delo, a kaj, ko za mojo kondicijo onadva niti najmanj ne moreta\nbiti vatel, po katerem se meri …\n\nSmeha v bivaku je bilo ogromno, blagega drkanja v glavo še več, disciplina\nni bila tako zelo rigidna, celo prdci v spalke so bili dovoljeni in včasih celo\nzaželeni (brez tega v družbi pravih dedcev seveda ne gre!), a kaj, ko je čas v\nnjem tako hitro minil. Umivanje, zajtrk in hajd na delo …\n\n![Kdor se zadnji smeje in zadnji napihne top-shop turbo maximus, spi na mehkem!](https://jknm-novice.s3.eu-central-003.backblazeb2.com/kanin-2009-poletna-akcija-14-08-2009/3.jpg)\n\nPrvi dan, ko nas je še pralo, smo urejali in širili bivak, drugi dan pa smo\nže leteli preveriti NM 63, če je še zasneženo. In je bilo. Ker se Andrej pri\ntem ni dovolj utrudil, sva skočila še na Veliki babanjski skedenj. Razgled lep,\npravzaprav čudovit, prihod v bivak z zadnjimi močmi …\n\nZa večerje in zajtrke je večinoma skrbel Andrej, na izbiro smo imeli\nrazlične juhe z različno dooolgo pretečenimi roki uporabe. Kljub temu okusne in\nhranilne. Ker je bilo brezno NM 63 polno snega, smo se demokratično odločili\ndelati v NM 9, dasiravno smo pripravniki bolj navijali za Podgurko, ki je bližje\ntaboru, a v demokraciji pripravnikov garačev seveda nihče nič ne vpraša. Odhod\nv NM 9 je bil relativno zgoden, vrnitev relativno pozna. Pozna zato, ker sem se\nzataknil v neki ne prehudi ožini (po Andrejevi in Mihovi meri, jasno!) tako\nmočno, da so me reševali in reševali, pa skoraj ni šlo. Kot v tisti pravljici\nme je Andrej spodaj rinil za podplate, Miha vlekel za trogarje (ko je nehal\nskakati po moji čeladi, se zabavati in fotografirati trpečo živalco), Anže pa\npremikal moje roke v različne smeri, dokler me končno niso osvobodili …\n\nAja, Klemen je seveda snemal in potem, ko so iz ožine že naredili »samo«\nprehod, modroval, da on bi pa zihr čez prišel! Kar je morda celo res, ampak\nskoraj zagotovo ni, ker mu je večina prsnih mišic že v trebuh padla, ampak to\nje druga zgodba …\n\nV NM 9 smo širili ozek meander, iz katerega vzpodbudno piha in smo ga\nširili in širili, s Klemnom kot pripravnika pa sva lahko za nagrado še v\nSkalarja baterije za Hilti nosila polnit, da se nisva ravno po riti praskala, a\nžal se je po razširjenih kakšnih petih metrih pokazal še drug meander, prav\ntako ozek in obetavno pihajoč, s katerim se bo žal morala ukvarjati naslednja\nekipa …\n\n![V menadru je bila gneča, v vrsti smo čakali, da smo lahko poprijeli za macolo in špico ...](https://jknm-novice.s3.eu-central-003.backblazeb2.com/kanin-2009-poletna-akcija-14-08-2009/2.jpg)\n\nBivak smo zapustili 7. avgusta v čudovitem vremenu, bilo je tako vroče, da\nsem mislil umreti. Dobro, ne samo zaradi vročine, verjetno je nekaj v ljudeh,\nda ko vidijo trpeti starega strica, obnemoglega pod veliko pezo, dobijo še\ndodatno moč in še bolj veselo hitijo in še lažje nosijo …\n\nKakor koli, nazaj grede smo se ustavili še ob nekem jezercu s čudovito\nledeno vodo, v katero smo se zmetali kar v gatah. Bilo je čudovito in\nadrenalinsko, predvsem verjetno za skupino španskih turistov, ki se je ob našem\nprihodu strnila v gručo in povsem umolknila, kakor ovce, ko začutijo volkove v\nsvoji bližini. Verjetno smo jim dali zgodbe, ki jih bodo pripovedovali še\ngeneracije dolgo in se bodo prenašale iz roda v rod …\n\nJa, Kanin. Čudovito, z eno besedo. Če vam Miha ali Andrej ali kdo drug od\nstarih bajt JKNM ob naslednji priložnosti obljubijo samo znoj, kri, solze in\nžulje, nič razmišljat, samo JA recite. Se splača! Res. Predvsem kakšen teden\nkasneje, ko spomin ohrani le najlepše …\n\nV visokogorju smo uživali/garali: Mihael Rukše, Andrej Gašperič, Anže Tomšič, Klemen Mihalič ter Damijan Šinigoj."
  },
  {
    "id": 86,
    "markdown": "# Šumeča polšna - dvodnevni raziskovalni tabor [2]\n\nPrejšnjo nedeljo (9. avgusta 2009) se nas je kar nekaj odzvalo\npovabilu Srečka k raziskovanju novo odkrite jame na Poljanski gori in s tem vsaj\nnekaterim izmed nas tudi malo premešalo načrte za vikend Marijinega\nvnebovzetja. Takrat je kljub celodnevni akciji ostalo odprtih še mnogo vprašanj\nv neznano in to je botrovalo, da smo organizirali dvodnevno raziskovanje nove \"stotice\", ki je potekalo 15. in 16. avgusta 2009 na Poljanski gori.\n\nV soboto smo bili pri vhodu v jamo okoli 8:30 ure - verjetno\nzato, ker na tokratni akciji ni bilo Šinigoja, ki bi nam dal za kavo in s tem\nza kakšne pol ure skrajšal akcijo. Glede na to, da smo na predhodni akciji\nrazopremili vhodno vertikalo zaradi nujnega ponovnega opremljanja in širjenja\nvhoda, je del sobotne mini odprave (Andrej Gašperič, Jernej Tramte in Anže Tomšič) pričel z\nširjenjem in novim opremljanjem vhodnega brezna. Sam pa sem pripravljal prostor\nza bivakiranje in dostavo opreme, ki je ostala na obračališču.\n\n![Anže na vhodu/izhodu.](https://jknm-novice.s3.eu-central-003.backblazeb2.com/sumeca-polsna-dvodnevni-raziskovalni-tabor-2-20-08-2009/1.jpg)\n\n![Andrej pri preopremljanju.](https://jknm-novice.s3.eu-central-003.backblazeb2.com/sumeca-polsna-dvodnevni-raziskovalni-tabor-2-20-08-2009/2.jpg)\n\nOkrog enajste ure se mi je pridružil še Jože Stopar - odpravila\nsva se v jamo in ostale dohitela v t. i. Blatni dvorani, kjer smo se ustavili\nna predhodni akciji. Na tem delu sva s Stoparjem razširila ožino. Po prebiti\nožini se po manjšem spustu odpira petmetrska dvorana, ki sprva ni vzbujala\nvečjega upanja, čeprav se je čutil prepih. Nadaljevanje se je skrivalo pod\nnaslonjenim kamenjem na skalno polico. Ponovno smo širili t. i. \"Tomov\nprehod\" - do te točke smo v nedeljo tudi opravili meritve. Na tej točki se\nje del ekipe obrnil in odšel proti izhodu, del ekipe pa je nadaljeval z\nraziskovanjem. Po 5 metrski stopnji in 10 m labirinta se odpre večja dvorana, ki je po\nmnenju prvopristopnikov večja od tiste v višji etaži (na predhodnih akcijah jo\nje opisoval Srečko). V nadaljevanju so premostili še približno 30 m globine in se ustavili\npred neprehodnim meandrom, iz katerega je pihalo. Po skupinskem fotografranju so\nse odpravili proti izhodu.\n\nV večernih urah sta se taboru pridružila še Tanja in Mihael\nRukše - predsednica je predvsem poskrbela, da smo se (kar se prehrane tiče),\npočutili kot doma. Žal pa sta tabor zapustila Jernej in Andrej. K spanju so nas\nv poznih večernih urah preganjali mladi polhi s svojim oglašanjem.\n\nV nedeljo so se nam ob 8. uri pridružili še Srečo Vidic, Borut Ponikvar in Gregor\nBrulc. Za sam start so nedaleč vstran kot za šalo odprli polšno in bog si ga\nvedi, kaj se spet skriva za njenim vhodom. Formirali smo tri ekipe: Srečko in\nGregor – merilna, Miha in Borut – raziskovalna 1 in Anže in Tanja –\nraziskovalna 2, ostali pa pospravljanje. Srečko in Gregor sta potegnila meritve\ndo Tomovega prehoda (- 112 m)\nin s tem potrdila ocenjeno globino iz predhodne akcije. Po grobih ocenah v tej\nsmeri predvidevamo globino okoli 160\n m. Miha in Borut sta poizkušala z napredovanjem v delih,\nkjer so se ustavili Andrej, Jože in Anže. Uspelo jima je prodreti še okoli 8 m globlje (na tej točki se\njima je pridružil še Srečko). Anže in Tanja sta raziskovala še ne pregledano\nbrezno v t. i. Križišču – velika dvorana. Brezno se po 40 metrih zoži s podornim\nkamenjem. Zaradi varnosti sta se odločila, da prehoda ne širita in da ta del\nostane za naslednjo akcijo.\n\n![Borut nekje na globini 150 m.](https://jknm-novice.s3.eu-central-003.backblazeb2.com/sumeca-polsna-dvodnevni-raziskovalni-tabor-2-20-08-2009/3.jpg)\n\nAkciji so se v dopoldanskem času pridružili še Danijel in Davorin\nDobaj (tokrat zemeljska ekipa) in Mateja Luzar, ki se je po dveh letih ponovno\nspustila v jamo.\n\nUspešno dvodnevno raziskovanje smo\nzaključili z dogovorom, da z raziskavami nadaljujemo v najkrajšem možnem času. Srečko pa se je po akciji že vsedel za domači računalnik - podatki meritev pokažejo naslednje:\n\n- <a href=\"https://jknm.s3.eu-central-1.amazonaws.com/sumeca-polsna-dvodnevni-raziskovalni-tabor-2-20-08-2009/01_profil.pdf\" target=\"_blank\">profil jame</a><br>- <a href=\"https://jknm.s3.eu-central-1.amazonaws.com/sumeca-polsna-dvodnevni-raziskovalni-tabor-2-20-08-2009/02_iztegnjeni_profil.pdf\" target=\"_blank\">iztegnjeni profil jame</a><br>- <a href=\"https://jknm.s3.eu-central-1.amazonaws.com/sumeca-polsna-dvodnevni-raziskovalni-tabor-2-20-08-2009/03_tloris.pdf\" target=\"_blank\">tloris jame</a>"
  },
  {
    "id": 87,
    "markdown": "# Šumeča polšna - sklepno dejanje [3]\n\nNa\nvečtedenskih raziskavah v globinah Poljanske gore, ki so skupno potekale od 19.\njulija do 22. avgusta, smo izoblikovali končno bilanco le-teh. S 166 m globine\nin 516 m poligona tako jama sodi med daljše in globlje v dolenjskem merilu.\n\nNa sobotni\nakciji, ki se je pričela s prvimi sončnimi žarki in končala v poznih večernih\nurah, smo jamo do konca raziskali, izmerili in za posladek še razopremili. Že\npred vstopom vanjo smo določili potek samega raziskovanja. Formirali smo dve\nekipi - merilno (Srečko in Frenk) ter raziskovalno (Tom, Anže, Damijan in Klemen).\nRazen nekaj malenkosti je vse potekalo po planu, tako da smo nekje ob petih\npopoldne več ali manj vsi v enem kosu (z nekaj buškami in praskami) drug za\ndrugim počasi prikapljali v veliko dvorano - slednja v tej ogromni in razvejani\njami predstavlja nekakšno zbirno mesto. Od tu, če se izrazim malo po\nalpinistično, &nbsp;potekajo različne plezalne\nsmeri (ena proti severu, druga proti jugu, spet tretja nekam navzgor). Človek\nse tu kaj hitro izgubi ...\n\n![Damijan med spustom.](https://jknm-novice.s3.eu-central-003.backblazeb2.com/sumeca-polsna-sklepno-dejanje-3-24-08-2009/damijan_v_spustu.jpg)\n\n![Rojevanje.](https://jknm-novice.s3.eu-central-003.backblazeb2.com/sumeca-polsna-sklepno-dejanje-3-24-08-2009/rojstvo.jpg)\n\nV Veliki\ndvorani smo na kratko in z nekaj besedami strnili občutke - doživetja, kaj je\nkdo novega odkril, raziskal - ter se začeli počasi pomikati proti vhodnim\ndelom. Ja, šlo je res zelo počasi, kajti s 400 m blatne in razmočene vrvi ter z\ndesetimi še bolj blatnimi \"prasicami\" je bil že vsak premagan meter\nsvojevrsten uspeh. Da ne omenim še 20 kg dodatnega blata, ki ga je imel vsak\nposebej na sebi in se je lepil, lepil in še enkrat lepil kot lepilo za\npolaganje keramike ….\n\n![Skupinska - prava jamarska in ne \"gasilska\".](https://jknm-novice.s3.eu-central-003.backblazeb2.com/sumeca-polsna-sklepno-dejanje-3-24-08-2009/skupinska.jpg)\n\nZa konec\nlahko rečem, da je jama vsekakor vredna velike začetnice in predstavlja poleg\nČaganke eno pomembnejših odkritij&nbsp;v zgodovini raziskav JKNM . Prepričan\nsem tudi, da je vsak od&nbsp;udeležencev &nbsp;pustil v njej delček svoje duše\nin da se je že tako trdna vez med nami raziskovalci nekoristnega sveta na ta\nnačin še okrepila.\n\n![Manekena?](https://jknm-novice.s3.eu-central-003.backblazeb2.com/sumeca-polsna-sklepno-dejanje-3-24-08-2009/manekena.jpg)\n\n<b>Načrti</b>:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; <a href=\"https://jknm.s3.eu-central-1.amazonaws.com/sumeca-polsna-sklepno-dejanje-3-24-08-2009/sumeca_polsna_profil.pdf\" target=\"_blank\">Profil</a>&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; <a href=\"https://jknm.s3.eu-central-1.amazonaws.com/sumeca-polsna-sklepno-dejanje-3-24-08-2009/sumeca_polsna_iztegnjeni_profil.pdf\" target=\"_blank\">Iztegnjeni profil</a>&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; <a href=\"https://jknm.s3.eu-central-1.amazonaws.com/sumeca-polsna-sklepno-dejanje-3-24-08-2009/sumeca_polsna_tloris.pdf\" target=\"_blank\">Tloris</a>&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; <a href=\"https://jknm.s3.eu-central-1.amazonaws.com/sumeca-polsna-sklepno-dejanje-3-24-08-2009/nacrt_rocni.jpg\" target=\"_blank\">Ročno risan</a>\n\nRaziskovali\nin se limali kot ploščice: Jože in Anže Tomšič, Frenk Zupančič, Klemen Mihalič,\nDamijan Šinigoj in  Srečko Vidic.\n\n### <b>Opomba</b>:\n\nŠumeča polšna se je s svojo globino 166 m na lestvici najglobljih dolenjskih jam zavihtela na odlično [peto mesto](http://www.jknm.si/si/jame/naj/?v=najgloblje). Člani našega  kluba smo tako prvopristopniki v tri od petih najglobljih dolenjskih jam. Še več: brezno Cinkov križ, ki je na tej lestvici na četrtem mestu, so v letu 1974 raziskali člani JK Železničar iz Ljubljane - ampak le vhodno, 103 m globoko vertikalo. Njegovo poglobitev na končnih 185 m je delo članov JKNM. \"Svoje štrike vmes\" smo torej novomeščani imeli kar pri štirih od petih najglobljih dolenjskih jamah.\n\nZ izmerjeno dolžino 516 m pa jo na lestvici najdaljših jam umeščamo na [enaindvajseto mesto](http://www.jknm.si/si/jame/naj/?v=najdaljse). Še zanimivost: tako kot Čaganka, tudi Šumeča polšna sodi v občino Črnomelj. Od vhoda vanjo pa do sosednje občine Kočevje je vsega 141 m.\n\nVsem sodelujočim v tako uspešni ekipi, ki je dodala pomembno kocko v mozaiku največjih dolenjskih jam, naše iskrene čestitke."
  },
  {
    "id": 241,
    "markdown": "# Mišnice [3]\n\nDa v tretje res gre rado, kaže današnja akcija. Tretjič zapored sva s Tomažem obiskala območje Mišnice ter tretjič tudi obiskala Brezno 3 na Gmajnicah. Na prvi akciji sva brezno našla, na drugi pa razširila vhod, a nama spust ni uspel, ker je bila ožina za vhodom preveč ozka. Danes nama je uspelo. Tomaž je hitro, v slabi uri, opremil vhodno vertikalo: \"Mi delamo vse na roke\", je bil njegov komentar. Spustil sem se na dno enostavnega, a precej blatnega brezna, ki se konča na globini 16 m. Tomaž je pred vhodom nestrpno čakal na dovoljenje za spust, a sem mu le tega odsvetoval, kajti dovolj je bil en umazan kombinezon ;-)\n\n![Še vedno delamo ročno! Tomaž je opremil…](https://jknm-novice.s3.eu-central-003.backblazeb2.com/misnice-3-20-01-2012/slika_1.jpg)\n\n![…Borivoj se je pa spustil.](https://jknm-novice.s3.eu-central-003.backblazeb2.com/misnice-3-20-01-2012/slika_2.jpg)\n\nSledila je raziskava še enega brezna nedaleč stran od znane Mišnice. Upala sva na vsaj malo lepšo jamo, a sva se hudo motila. Slabih 30 m globoko brezno v stopnjah je bilo zelo blatno in nekaj ozkih prehodov iz ene stopnje v drugo je pripomoglo, da ni ostal niti košček kombinezona čist. Ker so dobre (ali slabe) reči le tri, je za nameček Tomažu padel kamen na čelado (brez posledic), meni pa se je meter zagozdil nekje med prehodi, in ker se nama ni dalo še enkrat v jamo, je ostal notri. Za vsak slučaj, če bo kdo želel preveriti globino.\n\n![V brezno sva šla čista ...](https://jknm-novice.s3.eu-central-003.backblazeb2.com/misnice-3-20-01-2012/slika_3.jpg)\n\n![…takšna pa sva bila na koncu.](https://jknm-novice.s3.eu-central-003.backblazeb2.com/misnice-3-20-01-2012/slika_4.jpg)\n\n![Tomaž se spušča.](https://jknm-novice.s3.eu-central-003.backblazeb2.com/misnice-3-20-01-2012/slika_5.jpg)\n\nNa akciji sva sodelovala Tomaž Bukovec in Borivoj Ladišić."
  },
  {
    "id": 102,
    "markdown": "# Iz Čagankinega arhiva\n\nPobrskali smo po klubskem (Srečkovem) video arhivu in na ogled je celovit video zapis, kako je dejansko potekalo raziskovanje Čaganke in kdo so bili njeni prvi raziskovalci. Ujeti so tudi trenutki sreče in zmagoslavja.\n\n<video align=\"center\" src=\"https://www.youtube.com/embed/K9EN04jB6w4\" width=\"80%\" isUpload=\"true\" />\n\nSicer pa Čaganka še vedno vabi ... Dolga je še pot do njenega pravega dna ..."
  },
  {
    "id": 103,
    "markdown": "# Brezno na Poljanski gori [2]\n\nV nedeljo, 24. oktobra 2010, sva se z Gregorjem spet podala proti\nPoljanski gori oz. v njeno notranjost. Prvotni načrt je bil raziskati in\ndokumentirati dve novi brezni, vendar se je izjalovil zaradi izjemno slabega\nvremena, čeprav je bila napoved ravno obratna. Da bi nekako zapolnila vrzel,\nki&nbsp; je nepričakovano nastala, sva se odločila, da greva malo pogledat,\nkako je kaj s štrikom, ki smo ga pustili v breznu na zadnji akciji. Od slednje je\nsicer minilo že kar nekaj časa ... Nazadnje smo širili ožino na globini 35 m, za katero se je brezno\nnadaljevalo, a nam takrat ni uspelo priti skozi. Ker sva s sabo imela vsa\nrazpoložljiva sredstva za lomljenje skal, sva seveda nadaljevala z začetim in\nuspela!\n\n![Trdovratna ožina.](https://jknm-novice.s3.eu-central-003.backblazeb2.com/brezno-na-poljanski-gori-2-25-10-2010/slika_1.jpg)\n\nNekako sem se zrinil skozi nov, razširjen prehod in prosto nadaljeval v\nglobino. Malo rizično početje, vendar ker prvotni plan ni zajemal nadaljnjega\nprodiranja v globino, posledično s sabo tudi nisva vzela ne vrvi in ne\nopremljevalne. Po pribl. 8 m\nsem dosegel polico, pod katero se brezno cepi na tri med seboj povsem ločena\nbrezna. Nagonsko sem se odločil za enega. Sledil sem vodi, ki je lepo pršela\nter se spustil še naslednjih deset metrov v neznano. Tu pa razočaranje.\nZaključek brezna z zelo ozkim meandrom. Nič zato, ostala sta še dva vprašaja.\nPovzpel sem se nazaj do police, ki predstavlja nekakšno izhodišče ter preizkusil\nsrečo v drugem breznu, ki pa od zgoraj ni preveč obetalo. A kako so jame\nvarljive in nepredvidljive, sem tokrat izkusil na lastni koži. Ničkolikokrat\nsmo jamarji prepričani, da se bo odprlo, da bo jama letela, pa se vse skupaj\nbrez nekega logičnega smisla zapre. Tu pa je bilo ravno obratno. Navidezno dno\nje bil le čep iz skal, prelit s sigo, pod njim pa morje prostora. Kaj se skriva\nna koncu te velike dvorane nisem uspel razbrati ...\n\n![V ožini.](https://jknm-novice.s3.eu-central-003.backblazeb2.com/brezno-na-poljanski-gori-2-25-10-2010/slika_2.jpg)\n\n![Po premagani ožini.](https://jknm-novice.s3.eu-central-003.backblazeb2.com/brezno-na-poljanski-gori-2-25-10-2010/slika_3.jpg)\n\n![Skalolomca.](https://jknm-novice.s3.eu-central-003.backblazeb2.com/brezno-na-poljanski-gori-2-25-10-2010/slika_4.jpg)\n\nV tretje, najglobje brezno se nisem spuščal.&nbsp;Skalolomca: Gregor Brulc in Srečko Vidic."
  },
  {
    "id": 377,
    "markdown": "# Čaganka - fotografiranje na polno [2]\n\nDne&nbsp;31. januarja 2015, smo se po sveže zapadlem snegu v čudovitem sončnem dopoldnevu zapodili v Čaganko, da fotografiramo še zgornje, \"stare\" dele, ki nam jih <a href=\"/novica?id=373\" target=\"_blank\">zadnjič</a> ni uspelo. Kljub temu, da je bila akcija v »novih« delih težja, ker je spuščanje na trenutno dno Čaganke na 465 m pač zahtevnejše, dolgotrajnejše in bolj naporno, tudi tokratna fotografska akcija ni bila kratka in enostavna. Predvsem zaradi ogromnih, prostornih brezen, za katere je bilo potrebne kar nekaj koordinacije, da jih je Peter lahko ujel v digitalni spomin …\n\n![Pred vhodom.](https://jknm-novice.s3.eu-central-003.backblazeb2.com/caganka-fotografiranje-na-polno-2-28-02-2015/pred_vhodom_01.jpg)\n\n![70 metrca.](https://jknm-novice.s3.eu-central-003.backblazeb2.com/caganka-fotografiranje-na-polno-2-28-02-2015/70_metrca_01.jpg)\n\n![Južni rov.](https://jknm-novice.s3.eu-central-003.backblazeb2.com/caganka-fotografiranje-na-polno-2-28-02-2015/juzni_rov_01.jpg)\n\n![Bivak v severnem rovu.](https://jknm-novice.s3.eu-central-003.backblazeb2.com/caganka-fotografiranje-na-polno-2-28-02-2015/bivak_v_severnem_rovu_01.jpg)\n\nSe je splačalo potruditi in pomatrati, rezultate pa si lahko ogledate na <a href=\"http://www.petergedei.com/?project=caganka-2\" target=\"_blank\">Petrovi strani</a> ...&nbsp;Na akciji smo sodelovali: Damijan Šinigoj, Marjan Grah, Mihael Rukše, Peter Gedei ter Mojca in Boštjan Vrviščar."
  },
  {
    "id": 104,
    "markdown": "# Raziskave na Kočevskem [4]\n\nV nedeljo, 24. oktobra 2010, sem iskal nove jame na območju zahodno od\nMozlja. Za izhodišče sem vzel brezno, ki je označeno na karti, a do sedaj še ni\nbilo neraziskano. Brezno sem našel prav tam, kjer je zarisano na karti! Za\nmogočnim vhodom je vsaj 10 m\nvertikale, poševni in nekaj metrov širok rov pa se nadaljuje pod previsno steno\nvhodnega brezna tako, da ne vidiš v nadaljevanje.\n\nKer je bil teren izrazito kraški, sem se odločil, da pregledam okolico\nbrezna. Prišel sem do vsaj 25 m\ngloboke podorne vrtače, v pobočju pa je zijal vhod v jamo. Poskusil sem\nsplezati do vhoda, bodisi z dna ali ob strani, pa mi ni uspelo. Severno pobočje\nvrtače, v katerem se odpira vhod, ter nasprotno južno pobočje sta skoraj\nnavpični skalni steni ali s strmimi skalnimi stopnicami. Kaže, da bo najbolj\nenostaven dostop do vhoda z vrha po vrvi. Kaj se skriva za vhodom je neznano,\nmogoče nič ali pa …\n\n![Vhod v jamo sredi stene v podorni vrtači.](https://jknm-novice.s3.eu-central-003.backblazeb2.com/raziskave-na-kocevskem-4-28-10-2010/slika_1.jpg)\n\nNajdem še dve manjši brezni z globino kakih 10 - 15 m, potem pa naletim na mogočen\nvhod - globino sem ocenil na dobrih 30 m.\n\n![Vhod v mogočno brezno.](https://jknm-novice.s3.eu-central-003.backblazeb2.com/raziskave-na-kocevskem-4-28-10-2010/slika_2.jpg)\n\n![Vhod v jamo, kjer se bo treba plaziti, potem se odpre.](https://jknm-novice.s3.eu-central-003.backblazeb2.com/raziskave-na-kocevskem-4-28-10-2010/slika_3.jpg)\n\n![Za manjšo vertikalo se nadaljuje poševni rov.](https://jknm-novice.s3.eu-central-003.backblazeb2.com/raziskave-na-kocevskem-4-28-10-2010/slika_4.jpg)\n\nPregled terena sem končal v poznih popoldanskih urah, občasno je tudi\ndeževalo, a me to ni preveč motilo. Akcija je bila nadvse uspešna, končni\nizkupiček je bil osem novih vhodov, pet brezen (tri imajo lepe in mogočne\nvhode) in tri jame. Prav jame so zelo zanimive, vsaj vhodi, kaj je skrito za njimi,\npa bo treba še ugotoviti."
  },
  {
    "id": 105,
    "markdown": "# Klubski izlet 2010\n\nPreteklo soboto smo izpeljali izlet članov in simpatizerjev kluba.\nUdeležba je bila sicer dokaj skromna, pa vendar menim, da nam na zletu ni\nničesar manjkalo. Po načrtu smo izpred klubskih prostorov odrinili nekaj pred\nosmo uro. Nekje do devete ure smo že bili pri prvi točki našega izleta -\nŽupanovi jami pri Grosupljem. Kot jamar poslušati o stvareh, o katerih že dolgo\nvse veš, je kar malce šaljivo, a nič ne de - bolje ponovno slišati, kot jutri\npozabiti. Skozi Ledenico smo jo hitro popihali zaradi mraza, po nekaj metrih pa\nže zasopihali na prehodu v Srebrno dvorano ... Jama je sicer izjemno lepa in\nprivlačna. V oči bodejo le odpadki, ki jih po urejanju pešpoti in razsvetljave niso\nnajbolj vestno pospravili. Sicer pa veliki prostori in odlično speljana pot po\njami. Po izhodu iz jame smo si že privoščili prvo malico. Izmenjali smo nekaj\nbesed o tem, da bomo v jamo še prišli, vendar kot raziskovalci novega sveta.\n\n![Kapniški zakladi iz Županove jame.](https://jknm-novice.s3.eu-central-003.backblazeb2.com/klubski-izlet-2010-31-10-2010/dsc04460.jpg)\n\nV nadaljevanju nas je pot vodila mimo Turjaka in Vidma, ustavili pa smo se v\nvasi Podpeč, kjer smo si ogledali vhodni suhi del Podpeške jame, prijazni\ndomačin pa nam je še prižgal luči. Nekaj besed smo spregovorili o poplavah,\nkjer je voda drla iz jame, ostalo pa smo videli na poljih, kjer je bilo do\nvišine 1 m\nnaplavin. Jamo smo sicer obiskali dvakrat istega dne, ker smo se prvič pozabili\nslikat ;-)\n\n![Uroš in šofer pod umetno zajezitvijo v Podpeški jami.](https://jknm-novice.s3.eu-central-003.backblazeb2.com/klubski-izlet-2010-31-10-2010/dsc04588.jpg)\n\nPot nas je vodila še proti Kočevju na kosilo. Pred kosilom smo si pogledali še dva\nkočevska kosmatinca, ki pa se nista preveč ozirala na nas - naj bo tako tudi v\nbodoče, ko se srečamo v naravi. <br><br>\nSledil je še ogled Željnskih jam. Povem lahko le, da je objekt vreden ogleda,\nsaj so okna in mostovi prav neverjetni. Zahvala na tem mestu gre Marku Pršini,\nki nam je na kratko in strokovno razložil vse o teh jamah. Ogledali smo si le osrednji\ndel jame, ostale stranske rove, ki tvorijo sistem, pa nismo pregledovali. Sicer\nso prostori ogromni, nekje sem bral, da gre notri lahko vlak, v resnici pa bi\nse tudi BC-4 lahko brez težav peljal.\n\n![Potovanje skozi Željnske jame.](https://jknm-novice.s3.eu-central-003.backblazeb2.com/klubski-izlet-2010-31-10-2010/dsc09158.jpg)"
  },
  {
    "id": 106,
    "markdown": "# Akcija v metliškem koncu\n\nV nedeljo, 31. oktobra 2010, sem\nobiskal nekaj jam v bližini Metlike. Moj namen je bil, da preverim njihove lege\nter posnamem nekaj&nbsp; fotografij. Najprej sem\npoiskal splošno znano Metliško jamo, ki se odpira v soteski potoka Obrh. Jama\nje v vhodnem delu nekoliko onesnažena, pod vhodom ob potoku je manjši izvir, ki\npa je tudi zasut z gradbenim materialom, voda pa je vseeno našla pot do potoka.\n\n![Vhod v Metliško jamo.](https://jknm-novice.s3.eu-central-003.backblazeb2.com/akcija-v-metliskem-koncu-04-11-2010/slika_1.jpg)\n\nIzvir potoka Obrh - voda\npriteče na plan v zatrepu pod Metliškim gradom - je zajet za metliški vodovod,\nzato je vhod zaklenjen. Pred izvirom je bilo konec 19. stoletja sezidano\nzajemališče in perišče, ki je še danes lepo ohranjeno. Za zaklenjenimi vrati je\nkrajša jama ter sifonski rov, v katerega so se leta 1985 potopili ljubljanski potapljači\nin prodrli do globine 9 m\nter 30 m\ndaleč.\n\n![Izvir Obrha.](https://jknm-novice.s3.eu-central-003.backblazeb2.com/akcija-v-metliskem-koncu-04-11-2010/slika_2.jpg)\n\nPot sem nadaljeval do\nBrezna pri Svržakih, ki je bilo registrirano, a še vedno brez načrta. Domačin\nSlavko Dragovan me je peljal do brezna, ki je danes v globini 3 m zasuto. Povedal je, da so\nbrezno pred leti obiskali semiški jamarji, na čelu s takratnim semiškim\nžupnikom Jankom Štamparjem, ki so v breznu tudi kopali. Zato sem Janka\npoklical, ki mi je prijazno povedal, do so v breznu kopali kar 3 dni. Ker pa je\nbilo v brezno vrženo nekaj smeti, salonitke in še kaj, brezno pa se je brezupno\nzapiralo, so v globini 12,5 m\ns kopanjem prenehali.\n\n![Domačin Slavko Dragovan pred vhodom v Brezno pri Svržakih.](https://jknm-novice.s3.eu-central-003.backblazeb2.com/akcija-v-metliskem-koncu-04-11-2010/slika_3.jpg)\n\nSledil je ogled jame\nVuzelnica. Pot do jame je delno zaraščen, varovalna ograja ob poti v strmem\npobočju potoka Vuzelnica ter pred jamo je delno preperela in porušena. V jami\nje napeljana razsvetljava - zamenjali so obstoječe barvne novoletne lučke z\nbrezbarvnimi božičnimi. Zdi se mi, da so domačini nadaljevali s kopanjem ter\npodaljšali jamo za kak meter. V pobočju nad jamo sem našel prepihano polšno, ob\npotoku pod jamo pa jamski izvir. Z laserjem sem nameril dobrih 6 m rova. Ker je iz jame tekla\nobilna voda, pretok sem ocenil na 1 l/s, je bil rov poplavljen. Zato se v ozek\njamski rov &nbsp;nisem plazil - to pa je že\npred leti naredil Miha ter ocenil dolžino na približno 10 m.\n\n![Vhod v Vuzelnico.](https://jknm-novice.s3.eu-central-003.backblazeb2.com/akcija-v-metliskem-koncu-04-11-2010/slika_4.jpg)\n\n![Izvir ob potoku\npod jamo Vuzelnica.](https://jknm-novice.s3.eu-central-003.backblazeb2.com/akcija-v-metliskem-koncu-04-11-2010/slika_5.jpg)\n\nKer mi je ostalo še nekaj\nčasa, sem poskusil najti vhod v brezno Petrič rol s pomanjkljivo lego. Zaradi\nobupno poraščenega terena brezna nisem našel. Mimogrede sem obiskal bližnje\nbrezno Šulnovko. Preveril sem Andrejeve koordinate, ki so bile v redu. Posnel\nsem tudi nekaj fotografij vhoda."
  },
  {
    "id": 107,
    "markdown": "# Uživanje v deželi ob Kolpi\n\nPa je zame le prišla nedelja, ko sem s kolegi jamarji utegnil na akcijo. Miha\nse je z domačinom iz Špeharjev zmenil, da mu bo pokazal nekaj jam. Vreme se je\nsicer bolj kislo držalo, a smo se vseeno imeli super. Pred klubom se nas je\nzbrala peterica, od koder smo se podali na drugo stran Gorjancev, kjer so nas\ndomačini že pričakovali. Najbolj jih je zanimalo, kaj se skriva za zevajočo\nluknjo na vrtu domačina Franca Mukavca. Po podrobnejšem ogledu jame smo\nugotovili, da se po 33 metrih zapre. Ven smo prinesli vodovodno cev, ki žal\nni dosegla vode, zaradi katere je bila spuščena v jamo. Na dnu pa je bila še\nena zanimiva najdba - prava jamarska čelada (še skoraj nerabljena). Licitacija\nbo objavljena naknadno. Očitno le nismo bili prvi jamarji v jami, na srečo\nlastnika čelade ni bilo na dnu.\n\n![Kdo je not' padu?](https://jknm-novice.s3.eu-central-003.backblazeb2.com/uzivanje-v-dezeli-ob-kolpi-10-11-2010/01.jpg)\n\nKo smo prilezli ven je po stari belokranjski navadi takoj sledilo okrepčilo,\nrakija, borovničke, vino, ..., skratka vse, kar ti srce poželi. Sicer so nam že\nprej ponujali, a smo rekli, da moramo prej vsaj malo zaslužiti. Sledila je\nživahna debata ob kozarčku in sveže pečenem \"štrudlu\". Seveda smo\ntudi mi prispevali plastenko Golobinčana in Vinjevrške kapljice, da ne bi kdo\npomislil, da pijemo samo na tuj račun. Skoraj smo se, kot bi moja mama rekla,\n\"zasedeli kot berač na žegnanju\", a se je bilo treba podvizati, kajti\nza ogled smo imeli še štiri jame. Nedaleč od obložene mize nam je v oko padel\ntudi lepo obnovljen kamnit mlin za mletje sadja in izdelavo soka.\n\n![Ob belokranjskih dobrotah.](https://jknm-novice.s3.eu-central-003.backblazeb2.com/uzivanje-v-dezeli-ob-kolpi-10-11-2010/02.jpg)\n\n![Mlin za sadje.](https://jknm-novice.s3.eu-central-003.backblazeb2.com/uzivanje-v-dezeli-ob-kolpi-10-11-2010/03.jpg)\n\nNaslednja jama je bila na drugi strani vasi. Lepo zakapana vodoravna jama z\nožjim vhodom, ki ga je razširil domačin Ivan Medved. V njej so našle dom tudi\nkune, saj so imele v oddaljenem delu \"WC\". Žal perspektivnega\nnadaljevanja nismo našli. Je pa Boro spet izvedel reševalno akcijo. Iz temačnih\nglobin je pod svobodno sonce prinesel manjšega slepca.\n\nDo naslednje jame je sledila vožnja v oldtimerju - Fiatovi \"kompanjoli\",\nletnik 1960 z motorjem letnik 1955. Škoda, da ni bilo Šinija, ker je zamudil\nenkratno vožnjo. Šoferjeva kabina je enostavna, brez odvečne elektronike,\nvečino komand je še na \"žgance\", vendar dela in gre kot švicarska\nura. Prtljažni del pa je dovolj prostoren za pol kluba in še kup opreme.\n\"Vozi Miško!\" Peš nam skoraj ni bilo treba veliko hoditi, ker s takim\nterencem prideš praktično kamorkoli. Tretja jama je bilo zlizano brezno globine\n28 m.\nSige nikjer, je pa zato toliko bolj \"dišalo\". Na dnu je bilo nekaj\nostankov divjega prašiča, ki so ravno \"lepo\" dišali. Poleg je bila še\nlobanja košute in verjetno kune. Sicer pa se na žalost brezno tukaj konča.\nČetrta jama je bila še manjša vendar dovolj velika za registracijo.\n\n![Armaturna plošča.](https://jknm-novice.s3.eu-central-003.backblazeb2.com/uzivanje-v-dezeli-ob-kolpi-10-11-2010/04.jpg)\n\n![Na pol prazen prtljažnik terenca.](https://jknm-novice.s3.eu-central-003.backblazeb2.com/uzivanje-v-dezeli-ob-kolpi-10-11-2010/05.jpg)\n\n![Jamarska z oldtajmerjem, šoferjem ter volkom.](https://jknm-novice.s3.eu-central-003.backblazeb2.com/uzivanje-v-dezeli-ob-kolpi-10-11-2010/06.jpg)\n\n![Terenc na terenu.](https://jknm-novice.s3.eu-central-003.backblazeb2.com/uzivanje-v-dezeli-ob-kolpi-10-11-2010/07.jpg)\n\nPeta pa je bila spet malo večja, ne sicer po globini, temveč po prostornini in je\nbila prav lepo zakapana. Za likof nas je šofer Viktor Simčič še pogostil z\ndomačo salamo, ki se je po tako obilnem raziskovanju prav prilegla. Zraven je\ntekla še kapljica rujnega, z Vinjega vrha seveda, Golobinčana je namreč že prej\nzmanjkalo. Naj se zahvalim prijaznim domačinom za gostoljubnost, domače dobrote\nter nove jame in seveda še kdaj na svidenje. Kot je Borivoj rekel: \"To je\nbila najboljša akcija letos.\" <br>\n<br>\nUživali v podzemnih, nadzemnih in namiznih dobrotah dežele, kjer se Bela krajina dotakne Kolpe: Miha Rukše,\nBorivoj Ladišić, Anže Tomšič, Jože Tomšič in Andrej Gašperič, ter domačini: Viktor\nSimčič, Ivan Medved, Aleš Kobe, Nik Kobe, Stanko Štefančič, Franc Mukavec, Boris\nRadojčič, Robert Simčič in Slavica Simčič.<br>"
  },
  {
    "id": 109,
    "markdown": "# Prve žive jamske školjke v Sloveniji\n\nJamska školjka kuščerjeva kongerija (Congeria kusceri) je\nedina podzemska školjka na svetu, izvir Krupe pri Semiču pa je bilo do sedaj\nnjeno edino nahajališče v Sloveniji. Školjka je relikt (živi ostanek) terciarne\nfavne, ki je preživel neugodne razmere v površinskih vodah z umikom v\npodzemlje, druge vrste njenega rodu pa so izumrle. Tudi za jamsko školjko so\nmenili, da je izumrla, vse do leta 1934, ko so našli njene lupinice v\nDalmaciji. Prve žive školjke pa so slovenski biospeleologi našli leta 1962 v\nHercegovini in jih opisali kot novo vrsto. Kasneje sta bili najdeni še\npopulaciji na Velebitu, v vzhodni Bosni in seveda ob Krupi v Beli krajini.\n\n![Jamska školja Kuščerjeva kongerija.](https://jknm-novice.s3.eu-central-003.backblazeb2.com/prve-zive-jamske-skoljke-v-sloveniji-18-11-2010/congeria.jpg)\n\nV izviru Krupe so bile do sedaj najdene le lupinice, saj v\nglobini ni prehoda v jamsko zaledje, kjer bi lahko našli žive živali. Na srečo je\nže pred leti Andrej Hudoklin ob reki Krupi našel še en izvir (Izvir jamske\nškoljke), iz katerega podzemski tok prinaša lupinice jamskih školjk. Jamski\npotapljač Martin llenič (Potapljaški klub Bela krajina) je za ozkim vhodnim\nspodmolom 31. oktobra 2010 odkrili daljšo vodno jamo, ki je do sedaj raziskana\nv dolžini 60 metrov.\n\nV nedeljo, 14. novembra 2010, je Zavod RS za varstvo narave\norganiziral biospeleološke raziskave jame, ki so se jih udeležili eminentni\nraziskovalci: dr. Boris Sket (BTF, Oddelek za biologijo), dr. Rajko Slapnik\n(Inštitut Jovana Hadžija ZRC SAZU), Branko Jalžić (Prirodoslovni muzej\nHrvaške), Ciril Mlinar (Prirodoslovni muzej Slovenije) ter potapljači Potapljaškega\nkluba Bela krajina ter predstavniki omenjenega zavoda.\n\nRaziskovalni potop sta izvedla Tine Ilenič in izkušeni\npoznavalec jamskih školjk Branko Jalžić. Potapljača sta se na veselje\nudeležencev po slabi uri vrnila iz podzemlja s prvimi primerki živih jamskih\nškoljk. Kasneje je potop opravil še Ciril Mlinar, ki je školjke tudi posnel s\nfilmsko kamero.\n\nSlovenski spelobiologi bodo tako v sodelovanju s hrvaškimi\nkolegi, ki so že preučili genetiko ostalih dinarskih populacij jamske školjke,\nskušali odgovoriti na vprašanje: ali so belokranjske kongerije zaradi\ndolgotrajne izolacija celo samostojna podvrsta jamske školjke?\n\nAndrej Hudoklin,&nbsp;Zavod RS za varstvo narave"
  },
  {
    "id": 133,
    "markdown": "# Cink križ – tokrat do dna!\n\nDedek mraz in Miklavž in kar je še tega so\nletos prišli bolj zgodaj. In skupaj. In prinesli kuuuuup daril! No, saj niso,\njasno, a počutil sem se ravno tako, kot da bi bilo to res. Res! Sem poklical\npreljubo mi soprogo in tako veselo tulil v telefon, da sem končno uspel, da se\nje tudi ona nalezla mojega veselja. Bila je vesela zame tudi potem, ko sem ji\nzačel razlagati o težki jebi pri plezanju ven, ker me je ves čas pral dež in\nhladil sneg in sem bil premočen in blaten do kože in sem se pri preoblačenju\ntresel ko pes na kuzlici in nisem imel rezervnega perila in je Anži panično\nsignaliziral, da tega ne smem govoriti, ker me ne bo več v jamo pustila - a moja\nsoproga ni takšna! Če sem vesel jaz, je vesela tudi ona, a tukaj rahlo\nprehitevam …\n\nTale Cink križ me menda navija že od 1.\nnovembra lani, ko smo se prvič spustil do konca njegovega vhodnega brezna 103 metrov nižje in bili\nprepričani, da je nadaljevanje zasuto, ker je bilo tako ozko. Potem sem postal\njamar in prepričan, da zdaj bo pa šlo,&nbsp;poskusil, pa seveda ni šlo. Za Cink\nkriž potrebuješ izkušnje in kilometrino, drugače ne gre, je preozko! In sem se\nše nekajkrat spustil tistih sto metrov plus, tako, za trening, in s\nstrahospoštovanjem opazoval ozko ozko nadaljevanje, poguma za naprej pa ni\nbilo. Ker dol še nekako prideš, gravitacija pač opravi svoje, gor je pa jeba,\nker je vhod v ožino na stropu in se moraš pomikati po centimetrih, da sploh prideš\nven, z nogami si ne moreš pomagati, ker bingljajo v zraku, pa pravilno moraš\nbiti obrnjen, da se ne zatakneš, pa paziti moraš, kako postaviš roke, ker v\nožini ne moreš več ničesar spremeniti … Ja, s tem sem se ubadal in čakal, da\npostanem goden za preskus, ko navaden možak postane pravi možak! Jamar, torej!\n\nCink križ namreč pri nas v JKNM velja za\nnekakšno prelomnico. Ko prideš na dno (in potem tudi ven, jasno!), greš lahko v\nvsako jamo! In sem sanjal o tem, kako bom prišel dol in sem težil vsem, ki so\nsposobni tovrstnega podviga, a se nihče ni odzval. Ker je težko in se jim ni\nljubilo. Se jim je pa ljubilo strašiti me, jasno, da sem bil na koncu že povsem\nprestrašen. Kako moraš, ko si v ožini, izdihniti ves zrak in se potegniti za\ncentimeter ali dva, pa spet nekajkrat vdihniti in globoko in do konca izdihniti\nin se spet potegniti za centimeter ali dva … Ta stvar je šla že tako daleč, da\nso se celo stari jamarji malce nalezli našega strahu in jih ni bilo za spraviti\nv Cinka pa da jih je***! Jih bom kar z imenom naštel, Mihata in Andreja, ki sta\nnajbolj strašila, da jima bo malo nerodno, čeprav vem, da jima ne bo, ker sta\nme že v avto poklicala, da to ne šteje, ker je padal dež in smo bili mokri in\nblatni in smo zatorej z lahkoto dol prišli, da moramo poskusiti, ko bo suho …\n\nAmpak, tečen kakor sem in prepričan, da sem\npripravljen, kakor sem, sem težil in težil, dokler se me v nedeljo, 8. novembra\nnista usmilila Anže in Klemen. Je bil napovedan dež, a nas to ni zaustavilo.\nZmenjeni smo bili ob devetih zjutraj pri meni na kavici, a sem bil tako\nnestrpen (ali pa živčen, kakor hočete), da sem se vso noč zbujal in dokončno\nvstal že ob osmih. Poslal Klemnu SMS, da se počutim zelo olimpijsko in da lahko\npride že prej in je res prišel in sva kavo požrla na dušek in je adrenalin špricnil\nže navsezgodaj in ko je prišel Anže, smo že metali stvari v Ladkota …\n\n![Ladkota smo napolnili z opremo, kot da 14 dni ne bomo prišli ven ...](https://jknm-novice.s3.eu-central-003.backblazeb2.com/cink-kriz-tokrat-do-dna-11-11-2009/1.jpg)\n\nSeveda smo se ustavili še v trgovini in na\nbencinski kasneje na še eni kavi (Anže je pil pivo, jasno, da ne bo ate mislil,\nda smo ga pokvarili!), tako da sem začel opremljati zadevo šele ob 11h! Rog je\nzasnežen, a me to ni motilo, tako sem bil neučakan, da sta se prijatelja še\noblačila, ko sem se že začel spuščati v brezno. Sem bil tako globoko, da me\ntudi Klemnove kepe niso več motile, ko se je začel zabavati na moj račun! Na\nsrečo je začelo še deževati, tako da sta me pustila pri miru, ker sta želela\ntudi sama čim prej not, dasiravno je bilo v breznu še huje, ker se je ves dež\nzlival po stenah! A kaj bi to, luknjica nas je čakala. Do prve stopnje smo bili\nmimogrede in smo se odločili še enega prižgati in malce ritke še dodatno\nstisniti.\n\n![V Rogu je že sneg, a nas je adrenalin krepko grel!](https://jknm-novice.s3.eu-central-003.backblazeb2.com/cink-kriz-tokrat-do-dna-11-11-2009/2.jpg)\n\n»Nas bo luknjica spustila vase?« je bil\nfilozofski Anže in nisem vedel, ali je duhovit ali je prestrašen. Odločil sem\nse za prvo možnost (in se kislo kakor zasmejal), ker Anži je zame carski jamar\n(evo, dokaz, da včasih pa jabolko le pade daleč od drevesa!) in imam občutek,\nda če on ne more, potem lahko jaz še manj! Kdo bo šel prvi?! Klemen je nekam v\nzrak gledal in zavzeto po nosu vrtal (čeprav je šel edini na bencinski kakat in\nje bil torej edini zares pripravljen na izziv!), Anži tudi ni skakal od\nveselja, da bi šel prvi, zato sem se v hipni inspiraciji jaz javil. Ker če bi\nšel kdo drug in bi imel težave, bi mene zagotovo minilo …\n\nSpravil sem se v luknjo in se počasi\nspuščal dol, ko sem začutil, da sem se spet zataknil. Štrleč kamen, ki bi ga\nmoral obiti oziroma se spustiti malce nad njim, se mi je zarinil v ritnico in mi\ntrebuh pritisnil ob nasprotno skalo. Nanj me je najmanj stokrat opozoril Tomaž,\na se mu nisem uspel izogniti. In ni šlo naprej in ni šlo. Sem pozabil, da\nKlemen snema in spet natrosil kup kletvic in potem z vzklikom “zdaj ali nikoli”\npritisnil - in je šlo. Zdrsnil sem kakšnega pol metra nižje. Adrenalin je tekel\nv potokih, ko sem začutil, da noge bingljajo v prazno, kakšnega velikega strahu\npa ni bilo. Začuda!\n\nSem se spustil še niže, da sem prišel ven\niz glavnega sranja in spomnim sem, da sem bil začuden. Ker zadeva sploh ni bila\ntako strašna in grozna in oh in sploh … Jasno, potrebno bo še nazaj, a kdo bi\ntakrat mislil o tem. Za mano se je pririnil še Anže, za njim Klemi, ki je imel\nmalce več težav. Bili smo na dnu drugega brezna, nadaljevanje je bilo skozi\nnaslednjo ožino še kakšnih 80 m\nv globino. Spet se je ponovila prejšnja zgodba: Kdo gre prvi? Tokrat sem jaz\nnajbolj zavzeto gledal v zrak in se praskal po riti, zato je Anže prevzel\npobudo, ker Klemi nosa še ni očistil do konca. Mali se je stlačil naprej in\nopremil do dna! Cink križ je čudovit, fascinanten, ogromen, božanski. Na dnu\nsem vriskal, priznam. Od veselja. V enem letu, kar sem jamar, sem toliko\nnapredoval, da sem bil na njegovem dnu! Evo, samega sebe sem trepljal po hrbtu\nod navdušenja! In res ne vem, kakšno darilo bi moral dobiti, da bi se tako\nrazveselil …\n\n![Zadovoljen Klemi pred drugo ožino, ko še ni podihal vsega kisika ...](https://jknm-novice.s3.eu-central-003.backblazeb2.com/cink-kriz-tokrat-do-dna-11-11-2009/3.jpg)\n\nSpustili smo se še nekaj metrov poševno in\nprišli v zadnjo dvorano, oblečeno v blato. Veliko kakor kakšna majhna soba. In\nse tam za trenutek prepustili vsak svojim mislim, vse pa so bile vzhičene, res!\nMalo je pomagala še nekakšna figurica, ki jo je tam iz blata naredil kdo ve\nkdo, potem pa smo se odločili, da bo dovolj.\n\nPrvi jo je odhlačal Anži, s Klemnom pa sva\nčakala, da mu slediva. Lačna. A sendviči so ostali na dnu prvega brezna.\nIzvlekel sem čike, bil je samo še eden. Prižgal sem ga, naredil nekaj dimov,\nponudil Klemnu, ki je svoje scinil že prej. Ni hotel. Se mi je zdelo čudno, a\nkaj dosti nisem razmišljal o tem, šele gor se je pokazalo, da nekaj res ni\nprav. Sem priplezal do ožine in se nekako stlačil skoznjo in zaklical Klemnu,\nda je frej, Anže pa je odšel proti prvemu breznu. Praskal sem se po riti, še\nvedno ves navdušen in oh in sploh (našel sem celo en čik, ki ni bil pokajen do\nkonca in je čakal, da se bo odnesel gor in sem ga prižgal in je bilo še za tri\ndime tobaka!), potem je prisopihal Klemi. Zaskrbljen, vrtelo se mu je. Je\nmislil, da je pomanjkanje kisika, a ker sem bil sam ves poskočen in ni bilo\nFrancija, ki bi spuščal strupe iz kombinezona, sva ugotovila, da mu nagaja\npsiha. Malce strahu po domače. Se je nekako skobacal ven in sva se potem\nodločila, da bom šel jaz zadnji gor.\n\nNi me bilo strah ožine, res ne. Pravzaprav\nsem komaj čakal, da se spoprimem z njo. Sem nekaj podobnega že dal čez v\nČaganki, ko sem se zataknil in slišal razbijanje macole na dnu, potem pa\nnenadoma zgrožen ugotovil, da tako razbija moje srce. Resno! Sem se umiril,\npulz se je zmanjšal, potem sem se izvlekel ven. A tokrat sem bil hladen ko špricar,\n“macolo” je slišal Klemi. Malo me je skrbelo zanj, a ko je čez čas zavpil, da\nse je prebil iz ožine, je skrb izpuhtela. In sem se odpravil za njim. Je bilo\nvse ok pa to, če idiot ne bi s sabo vzel tudi torbe z vrvjo. Smo se domenili,\nda jo pustim dol in jo potem potegnemo skupaj gor, pa sem mislil malce olajšati\nprijateljem zadevo in pokazati, kakšen jamarski džek sem že. Sem prikolovratil\ndo ožine in tudi vanjo, ko nenadoma ni šlo več naprej. Nazaj pa tudi ne, jasno.\nKot bi bil v nekakšni ozki cevi. Sem poskušal z relativno prosto levo roko\nosvoboditi žimar na trebuhu, da bi spustil torbo, a ni šlo. Le moč sem\nizgubljal po nepotrebnem! Vrv je bila tako blatna, da se sploh nisem mogel\nizpeti, torba pa tako težka, da mi je pas obrnilo postrani in prikovalo ob\nkamen. Pustimo ob strani moj visok glas, ker je pritiskalo tudi moškost, na\nsrečo Klemi ni snemal! Sem poskušal in poskušal, spustil celo parminutni rafal\nkletvic, pa ni šlo.\n\nNo, strahu ni bilo, začuda, ker sem se pač\nsprijaznil z mislijo, da mi bodo hrano in čike že kako v usta nosili, kakal in\nlulal bom pa kar v kombinezon, ker je bil itak že ves moker in usran. Sem malce\nležal in miroval in razmišljal, kako iz težave, potem pa sem se razjezil in\npotegnil za kakšnih pet centimetrov višje. In se je izšlo! Saj je trajalo še\ndeset minut, da sem prisopihal ven, a torba ni več držala. Jeza včasih pač\npomaga …\n\nVes moker in blaten sem se vrgel na\npalačinke Anžetove mamice (evo, mamice so čiste CARICE, to so bile najboljše palačinka\never!), še ene dva pricinil, da sta se modela &nbsp;toliko dvignila, da sem\nlahko začel razopremljati. V prvem breznu Cinkovega križa sem bil že\nvelikokrat, tudi po dvakrat sem se zaporedoma spustil in dvignil, tokrat pa je\nšlo hudičevo hudičevo težko. Premočen, da me niti plezanje ni ogrelo, z\nbolečimi prsti in razpadlimi rokavicami sem počasi grizel gor in klel, dokler\nnisem prišel ven, kjer je deževalo ko za stavo. Pa še bolj mrzlo je bilo … A\nkaj bi to, Klemi je bil že eno uro zunaj in je zakurblal Ladkota, da je bilo v\nnjem toplo in sem nekako preživel.\n\nEj, Cink križ je padu. Saj vem, da ne\nštekate in da vam dol visi, ampak meni je zdaj vseeno, četudi Dedek mraz ne\npride in četudi bo Janša še enkrat prvi minister! Tomaž, drži se in hvala, ker\nsi nas zvlekel v tole, na dnu sem se spomnil nate, ki si prvi rinil noter, ko\nše ožina niti razširjena ni bila in me je kar malo zmrazilo , hkrati pa sem\ntudi malo fovšem, ker nekaterih tvojih dosežkov ne bom nikoli ponovil. Saj veš,\nleta pa to … Ampak, spet, boli me, na dnu Cinkija sem bil!\n\n![Skupinska z blatnim hudičkom na dnu!](https://jknm-novice.s3.eu-central-003.backblazeb2.com/cink-kriz-tokrat-do-dna-11-11-2009/4.jpg)\n\nIn na koncu samo še ena blaga grožnja: če\nbo šel kdo tisti kamen v ožini odbit, da bo Šulc lahko noter prišel, mu bom jaz\ntisto mehko stvar med nogami zagrabil in stisnil. Resno! Kar naj bo tisti kamen\ntam (čeprav sem ga že jaz ene štirikrat hotel odbiti!), da se ve, kdo je pravi\njamar!\n\nA sem vam že povedal, da sem bil na dnu\nCinkovega križa?!&nbsp; ;-)\n\nV Cinku smo cinkarili: Klemen Mihalič, Anže Tomšič in Damijan Šinigoj."
  },
  {
    "id": 441,
    "markdown": "# Dolenjski jamarski tabor 2016\n\nZadnji vikend je na območju Stojne in gozdarske koče Strmec potekalo srečanje dolenjskih jamarjev z imenom Dolenjski jamarski tabor 2016 (DJT). Ta srečanja so se začela že daljnega leta 1979, ko je potekal prvi DJT in tradicija se je nadaljevala vse do leta 1996, ko je potekal zadnji 17. tabor. Več o zgodovini taborov si lahko preberete v prispevku Zdravka v <a href=\"http://www.jknm.sihttps://jknm.s3.eu-central-1.amazonaws.com/dolenjski-jamarski-tabor-2016-16-10-2016/dk4_13_bucar_dolenjski_jamarski_tabori.pdf\" target=\"_blank\">Dolenjskem krasu 4</a>. Od takrat je minilo natanko 20 let premora in letos smo se odločili, da je minilo dovolj časa.\n\nIdeja za obuditev taborov je padla na letošnji odpravi v Črni gori, kjer smo ob ognju sedeli jamarji treh dolenjskih jamarskih društev. Zavezali smo se, da bomo nadaljevali dobro sodelovanje tudi na skupnih druženjih in medklubskih akcijah. Zato smo osnovali organizacijski odbor za pripravo DJT iz predstavnikov  Jamarskega kluba Krka (Leopold Bregar in Tanja Podržaj), Jamarskega kluba Brežice (Jure Tičar) in JKNM (Klemen Mihalič). Odločili smo se, da bo čast organizacije prvega tabora pripadla JK Krka, saj letos praznujejo 10. obletnico obstoja. Za vodjo tabora smo določili Leopolda, ki je res odlično poskrbel za vse. Letošnjega tabora se je tako udeležilo 30 jamarjev iz 6. jamarskih društev – poleg prej naštetih še Klub jamarjev Kostanjevica na Krki, DZRJ Ribnica in Belokranjski jamarski klub.\n\n![Prizorišče DJT 2016 – gozdarska koča Strmec.](https://jknm-novice.s3.eu-central-003.backblazeb2.com/dolenjski-jamarski-tabor-2016-16-10-2016/slika_1.jpg)\n\nŽe v petek dopoldne sta se do koče odpravila Leopold in Jure, ki sta pripravila vse potrebno za tabor. Proti večeru smo se jim pridružili še ostali in večer je minil v izmenjavi izkušenj in jamarskih debatah do poznih ur. Tukaj bi se osebno rad zahvalil vsem, ki ste se spomnili mojega rojstnega dne in me vrgli iz postelje z voščilom in torto. Res hvala!\n\n![Učenje vrvne tehnike se začne z majhnimi koraki.](https://jknm-novice.s3.eu-central-003.backblazeb2.com/dolenjski-jamarski-tabor-2016-16-10-2016/slika_2a.jpg)\n\n![Uvod v pravilno opremljanje jam.](https://jknm-novice.s3.eu-central-003.backblazeb2.com/dolenjski-jamarski-tabor-2016-16-10-2016/slika_3.jpg)\n\n![Učenje v steni je potekalo zelo intenzivno.](https://jknm-novice.s3.eu-central-003.backblazeb2.com/dolenjski-jamarski-tabor-2016-16-10-2016/slika_4a.jpg)\n\nV soboto dopoldne smo se razdelili v dve skupini. Začetniško skupino je prevzel Leopold in dvema bodočima jamarjema predstavil vrvno tehniko, z nadaljevalno skupino pa smo odšli v steno, kjer smo trenirali tovariško pomoč (mentorja Anži in Tanja), ter opremljanje jam (Jure in Klemen). Izvedli smo še nekaj demonstracij - izdelava improviziranega sistema škripcev »Bernard«, snemanje ponesrečenca z rezanjem vrvi ... Po kosilu smo poslušali predavanje Mihe Čekade o pravilnem izpolnjevanju zapisnikov ter novih načinih iskanja jam (lidar). Po predavanju je sledila še jamarska olimpijada. Tekmovalci smo se pomerili v žimarjenju na podajanje in premagovanju ožine. V žimarjenju smo suvereno slavili člani JKNM, saj smo zasedli prva 3 mesta, Andrej Jaklič pa je bil kot daleč najstarejši tekmovalec uvrščen na 4. mesto. Tudi pri premagovanju ožine so bili podobni rezultati, vendar se je tam na prvo mesto zavihtela Tanja.\n\nŽimarjenje:&nbsp;1. Anže Tomšič (JKNM),&nbsp;2. Klemen Mihalič (JKNM),&nbsp;3. Aleš Cvelbar (JKNM),&nbsp;4. Andrej Jaklič (JKNM).\n\n![Prva disciplina jamarske olimpijade – žimarjenje.](https://jknm-novice.s3.eu-central-003.backblazeb2.com/dolenjski-jamarski-tabor-2016-16-10-2016/slika_5.jpg)\n\n![Najstarejši tekmovalec Andrej.](https://jknm-novice.s3.eu-central-003.backblazeb2.com/dolenjski-jamarski-tabor-2016-16-10-2016/slika_6.jpg)\n\nOžinar:&nbsp;1. Tanja Podržaj (JKNM),&nbsp;2. Aleš Cvelbar (JKNM),&nbsp;3. Anže Tomšič (JKNM).\n\n![Plazenje skozi ožino.](https://jknm-novice.s3.eu-central-003.backblazeb2.com/dolenjski-jamarski-tabor-2016-16-10-2016/slika_8.jpg)\n\n![POZOR! Vegeterjanci glejte stran ...](https://jknm-novice.s3.eu-central-003.backblazeb2.com/dolenjski-jamarski-tabor-2016-16-10-2016/slika_7.jpg)\n\nPo zasluženi večerji je sledilo še predavanje o zgodovini DJT, ki ga je pripravil Zdravko, ter predstavitev raziskovanja JK Krka. Seveda ni potrebno poudariti, da je tudi nadaljevanje večera minilo v sproščenem vzdušju, prevladovale pa so predvsem jamarske teme. V nedeljo zjutraj se nas je večina odpravila domov, preostali pa so v okolici raziskali in izmerili še nekaj jamskih objektov.\n\n![Beseda lažje steče ob polni mizi dobrot.](https://jknm-novice.s3.eu-central-003.backblazeb2.com/dolenjski-jamarski-tabor-2016-16-10-2016/slika_9.jpg)\n\n![Zdravkovo predavanje o zgodovini DJT.](https://jknm-novice.s3.eu-central-003.backblazeb2.com/dolenjski-jamarski-tabor-2016-16-10-2016/slika_10.jpg)\n\n![Ekipa na raziskovanju novih jam.](https://jknm-novice.s3.eu-central-003.backblazeb2.com/dolenjski-jamarski-tabor-2016-16-10-2016/slika_11.jpg)\n\nZa zaključek lahko ocenim, da je za nami res uspešni Dolenjski jamarski tabor. Drugo leto bo pripadla čast organizacije tabora JKNM, saj praznujemo 55. obletnico delovanja. Upam, da se bo tistega tabora udeležilo več naših članov, saj smo se letos imeli zares dobro, hkrati pa smo se vsi naučili marsikaj novega. To vam lahko povedo vsi udeleženci letošnjega tabora. Za konec bi rad pohvalil ekipo, ki je poskrbela za vso logistiko: Leopold (vodja), Jure in Tanja (priprava tabora) in najpomembnejša Bojan in Mima (kuhinja).\n\n![Organizacijski odbor DJT 2016 (Klemen, Leopold, Jure in Tanja).](https://jknm-novice.s3.eu-central-003.backblazeb2.com/dolenjski-jamarski-tabor-2016-16-10-2016/slika_12.jpg)\n\nFoto: Tomaž Grdin, Leopold Bregar, Tanja Podržaj.\n\nDolenjskega jamarskega tabora 2016 smo se udeležili naslenji člani JKNM: Zdravko Bučar, Anže Tomšič, Uroš Mervič, Aleš Cvelbar, Andrej Jaklič, Sandi Vidrih, Tomaž Grdin in Klemen Mihalič."
  },
  {
    "id": 134,
    "markdown": "# Pečenevka - hvalnica norosti\n\nČe bi me kdo v nedeljo vprašal: \"Kva dogaja?\", bi mu kot iz topa ustrelil: \"Velik'!\"\n\nOsmerec brez krmarja se je namreč na martinovo nedeljo, 15. novembra 2009, odpravil k belokranjski kraljični Pečenevki eno fotko naredit. Akcijo smo pripravili na hitro, čeprav spodaj podpisani o eni posebni fotki sanjam vse od takrat, ko sem prvič našel (in drugič iskal - takrat še brez GPS-a) eno sanjsko razpoko v apnencu, v kateri se meter na dnu vertikale ustavi pri številki 50. Hudniku sem napisal: 2 uri postavitev žičnice in fotkanja, ostalo (malica, pijača, pospravljanje) še dve uri, smo lahko ob enih že v gostilni. Ja, bi bili, če ne bi ...\n\nKer je treba do jame, ki jo je pol na slovenski in pol na hrvaški strani, nekaj kilometrov voziti po Balkanu, sem najprej na Policijo v Metliko spisek nesel in je bilo v 20 minutah vse zrihtano - celo Hrvate v Ozalj so obvestili. Ko sva s Hudnikom uletela do jame, so bili ostali že na spidu, kar razmetavalo jih je od adrenalina, kajti v neposredni bližini je bila vulva gigantea balcanica ... No, dajmo si <a href=\"http://www.jknm.sihttps://jknm.s3.eu-central-1.amazonaws.com/pecenevka-hvalnica-norosti-16-11-2009/851_pecenevka.pdf\" target=\"_blank\">najprej jamski načrt ogledat</a>, da bomo vedeli, o čem se pogovarjamo! Sicer pa je ponorni slap pred leti že fotografiral Andrej Hudoklin, v letošnjem aprilu pa je to uspelo še Frenku in Tomu - spomin si lahko osvežite v njuni novički <a href=\"/novica?id=51\" target=\"_blank\">tukaj</a>.\n\n![Sedem palčkov pred akcijo. Sneguljčice še ni ... Fotka: Marko.](https://jknm-novice.s3.eu-central-003.backblazeb2.com/pecenevka-hvalnica-norosti-16-11-2009/1.jpg)\n\nDelo smo si razdelili hitreje kot v službi:<br>- tehničarja Hudnik in Gašperič sta zrihtala žičnico na obeh straneh<br>- Franc je kakšno vejico z motorko odstranil<br>- Tom ga je vseskozi pred globino \"vahtal\"<br>- Tomi je pritrdišče pred Hrvati čuval<br>- Anže se je nekaj po štrikih vlačil<br>- Gregor je vse dogajanje na video trak spravil<br>- Marko sem se še največ okrog kavča sukal\n\n![Priprava za vlačenje kavča nazaj v Slovenijo.&nbsp;Fotka: A. Hudnik.](https://jknm-novice.s3.eu-central-003.backblazeb2.com/pecenevka-hvalnica-norosti-16-11-2009/2.jpg)\n\n![Ne dam, ne dam, svojga kavča ne dam, ... Fotka: A. Hudnik.](https://jknm-novice.s3.eu-central-003.backblazeb2.com/pecenevka-hvalnica-norosti-16-11-2009/3.jpg)\n\nIn smo šli. Štirje modeli proti k. o. ženskim rodilom v 50 m globoko luknjo, jaz pa leže na kavču iz Balkana preko Schengenske meje nazaj proti rodni domovini. Sem bil hladen kot špricar in v nosila skoraj vakumsko pakiran kot salama. Sem počakal, da so modeli prišli na dno (šalabajzerji so moral vmes celo štrik štukat), potem sem stisnil tistih 30 fotk iz ptičje perspektive in zaradi mene bi že lahko šli na klobaso in kozarček martinovega ...\n\n![Ko zmija: ležiš i ideš ... i fotkaš! Fotka: A. Hudnik.](https://jknm-novice.s3.eu-central-003.backblazeb2.com/pecenevka-hvalnica-norosti-16-11-2009/6.jpg)\n\n![I believe I can fly ... Fotka: A. Gašperič.](https://jknm-novice.s3.eu-central-003.backblazeb2.com/pecenevka-hvalnica-norosti-16-11-2009/4.jpg)\n\n... če se ne bi oni modeli tam dol odločili, da jim vagina ne zadošča in so se namenili vse do maternice priti ... So mimogrede ocenili, da je spodaj še vsaj 200 m neregistriranih rovov, ki jih na jamskem načrtu še ni bilo mogoče zaznati. Te beštije so bile potem eno uro noter, smo jim pa zato za kazen skoraj celotno Hudnikovo čokolado požrli.\n\n![Oni tam dol na riti sedijo in počivajo, mi tam gor smo se pa s sendviči in čokolado basal.&nbsp;Fotka: A. Gašperič.](https://jknm-novice.s3.eu-central-003.backblazeb2.com/pecenevka-hvalnica-norosti-16-11-2009/5.jpg)\n\nVeselica pa je od tu dalje šele dobila svoj zagon. Smo že hoteli žičnico podret, pa je Gašperič pogruntal, da bi še kdo od ta spodnjih na hitro čez mejo skočil ... No, prvi je bil žal na vrsti Tomi, ker so se nanovo rojeni šalabajzerji tačas s sendviči basal. Kako je revež smrtne barve menjal in se za vsak listek grabil, da mu ne bi bilo treba nad breznom bingljat ...\n\n![Fantje, ne prehitr, pa čimprej nazaj, ker je to tu mač, ker jest sm še frišn ... Fotka: Marko](https://jknm-novice.s3.eu-central-003.backblazeb2.com/pecenevka-hvalnica-norosti-16-11-2009/7.jpg)\n\nDrugi se je do rodne grude prigrebel Andrej, ki je takšnih bedarij pač že vajen.\n\n![Pri Andreju je rutina lahko že dolgočasna. Fotka: Marko.](https://jknm-novice.s3.eu-central-003.backblazeb2.com/pecenevka-hvalnica-norosti-16-11-2009/8.jpg)\n\nPravijo, da bi moral vsak od nas odraslih v svoji notranjosti nekaj otroka ostat, da bi nekaj otroka v nas moralo vseskozi živet, da je temu otroku v nas treba pustiti, da se razživi. Če to drži, potem je Franci še ves v plenicah. Se je pripel na štrik in kar ni hotel dol. V Slovenijo, na Hrvaško, pa spet čez, pa nazaj, pa do domače grude, pa v naročje lijepi naši, pa ... Mater, mu je Hudnik zagrozil, da bo z motorko štrik prežagal, pol se je pa prec nehal po štriku gor in dol trajbat.\n\n![Ampak nasmejan je pa Franci bil, vseskozi usta do ušes. Fotka: Marko.](https://jknm-novice.s3.eu-central-003.backblazeb2.com/pecenevka-hvalnica-norosti-16-11-2009/9.jpg)\n\nPazi to: je letel čez brezno kot metek! Sem takoj pomislil, kaj pa če je na Hrvaško trebušne pline švercal ...\n\n<video align=\"center\" src=\"https://www.youtube.com/embed/yKoY4YvPVLY\" width=\"80%\" isUpload=\"true\" />\n\nNo, Gašperič je medtem pristal še na eno fotografovo muho - spustil se je po eni strani brezna, jaz pa s pomočjo Anžeta po drugi. Že ko sem ležal na kavču nad breznom, sem opazil kakšnih 30 cm široko poličko sredi brezna, na kateri se bi morda dalo stati ter narediti fotko Andreja na vzporedni steni. En čas je šlo, dokler sem bil z glavo v steno obrnjen. Ko pa sem steni hrbet pokazal ter k očesom dvokilsko fotografsko beštijo dvignil, me je pa naprej prevagalo in sem se že na dnu videl. N'č bat, sem bil k sreči na štrik privezan, a kaj, ko srce za to navezo ni vedelo ... Mater, je šel pulz v trenutku na 150 ... Samo še slap bi moral prihrumeti, pa bi kar tam umrl od strahu!\n\n![Stenca je pa taprava, vam rečem! Fotka: Marko.](https://jknm-novice.s3.eu-central-003.backblazeb2.com/pecenevka-hvalnica-norosti-16-11-2009/10.jpg)\n\nMi je tam dol postalo jasno, zakaj je Hudnik (še ko sem zgoraj nad breznom visel) Gregorju skoz težil: Dej snemaj, svet še ni videl, kako se Nikonova kamera raztrešči! Pa še nekaj je čudno: precej nižje sem bil, kot prej Tomi, ampak sem bil ziher bolj usran kot on prej na štriku. Čudno?!?\n\nSmo potem še kaj malega nujnega postorili, en dva tri vso opremo v prasice zmetali in že smo bili pri avtih, ki smo jih ob prihodu za vsak slučaj rikverc navkreber parkiral, da smo bili vsaj 10 m na slovenski strani. Čez pot je bila spet Hrvaška, pa smo tam še njihovo Sneguljčico, pardon, čuvarko Schengenske meje, obiskali. Nam je dala eno kislico za pit, jebemti, smo bili prec tako dobre volje, da smo šli pol še k Badovincu na Suhor grla splaknit. Pa še to naj bo na svetovnem spletu zapisano, da sem enkrat za spremembo jest plačal. Ni kaj fantje, na vsakih 13 let tut jest v denarnico sežem ;-)\n\n![Sneguljčica (v Tomijevem objemu) in sem palčkov. Fotkal je osel, ki je tudi pravljično bitje.&nbsp;Fotka: Marko](https://jknm-novice.s3.eu-central-003.backblazeb2.com/pecenevka-hvalnica-norosti-16-11-2009/11.jpg)\n\nMostove bodoče Evrope smo vzpostavljali:&nbsp;Andrej Gašperič, Franci Zupančič, Jože Tomšič, Gregor Tomšič (čepijo) ter Anže Tomšič, Tomi Malenšek s čukunbako Sneguljčico in Andrej Hudnik (stojijo).\n\nPS:&nbsp;Brez heca: fantje, hvala za celodnevno prisrčno in sproščeno nedeljo.\n\nPS2:&nbsp;Ste že pogruntali, da smo ob fotkanju imeli še krasno usposabljanje reševalne tehnike?\n\nPS3:&nbsp;\n\n- Po kaj smo že šli v Pečenevko?<br>- Eno fotko naredit! <br>- Pa smo jo?<br>- Smo!!!\n\n## Dodatek 29.11.2009\n\nRezultat Gregorjevega celodnevnega prizadevanja z video kamero si je mogoče ogledati na spodnjem video zapisu.\n\n<video align=\"center\" src=\"https://www.youtube.com/embed/WZE922AKX6o\" width=\"80%\" isUpload=\"true\" />"
  },
  {
    "id": 122,
    "markdown": "# Mala Strašca se nadaljuje\n\nV nedeljo, 6. februarja 2011, smo se Drago, Tom in Boro odpravili\nna Vrh borštov nad Luknjo z\nnamenom, da se spustimo v Malo Strašco ter ugotovimo, zakaj iz jame močno\npiha.&nbsp; Pred vhodom smo tokrat ugotovili,\nda prepiha iz jame ni. Temperatura pred vhodom in v breznu je bila enaka (10 °C), zato se je\ncirkulacija zraka ustavila.\n\n![Boro in Drago ob vhodu v Malo Strašco. Toma opazimo v desnem spodnjem vogalu slike.](https://jknm-novice.s3.eu-central-003.backblazeb2.com/mala-strasca-se-nadaljuje-07-02-2011/slika_1.jpg)\n\nSpustili smo se na dno vhodne stopnje ter na globini 17 m opazili\nnadaljevanje.&nbsp; Sledil je spust na dno\nnove stopnje, ki je v globini 38\n m. Na dnu se brezno razširi na dobrih 6 m. Brezno je le na\nposameznih mestih zasigano, drugod so skale čiste in zlizane. Zato nas je\npresenetila gruča lepih kristalov kalcita na steni na dnu.\n\n![Gruča lepih kristalov kalcita na dnu brezna.](https://jknm-novice.s3.eu-central-003.backblazeb2.com/mala-strasca-se-nadaljuje-07-02-2011/slika_2.jpg)\n\nTom se je malo nad dnom spustil v vzporedno brezno ter v\nglobini 40 m obstal ob ožini, ki jo bo treba razširiti. Stene v drugi stopnji in na dnu so\nsprane, korozijsko razžrte, opazili smo tudi številne skalne žlebove, kar kaže\nna občasno pronicajočo vodo. Dogovorili smo se, da se kmalu lotimo širjenja\nožine, ki&nbsp; nas je ustavila na poti do\npodzemne Temenice.\n\nPo končani akciji smo ob vhodu zakurili taborski ogenj ter\nspekli nekaj klobas.\n\n![Prijeten konec akcije ob tabornem ognju.](https://jknm-novice.s3.eu-central-003.backblazeb2.com/mala-strasca-se-nadaljuje-07-02-2011/slika_3.jpg)\n\nKer nam delo ni šlo od rok, smo poklicali Šinija, ki je\nstrokovnjak na tem področju. Takoj po klicu se nam je pridružil v spremstvu\nsvojih otrok. Tako smo v dobri družbi, ob ognju prijazno poklepetali, o jamah\nseveda, do poznih večernih ur.\n\n![Akciji se je pridružil tudi Šini z otroki.](https://jknm-novice.s3.eu-central-003.backblazeb2.com/mala-strasca-se-nadaljuje-07-02-2011/slika_4.jpg)\n\nV temi smo se spustili do avtomobilov v dolini. Boro je\nprišel prvi, ker pa je po klobasah pritisnila žeja, je skoraj otrpnil ter v takem\nstanju počakal na ostale udeležence, ki so edini imeli kozarce. Ker se je potem\nvse dobro končalo, se je akcija zaključila v lokalni gostilni ob kavi in\ndogovoru o nadaljnjih akcijah.\n\n![Boro v hibernaciji.](https://jknm-novice.s3.eu-central-003.backblazeb2.com/mala-strasca-se-nadaljuje-07-02-2011/slika_5.jpg)\n\n## Dodatek 21.2.2011\n\nDrugi napad na Malo Strašco se je zgodil pred dvema tednoma, ko smo\nTom, Andrej, Drago in Boro&nbsp; širili\nnadaljevanje na dnu. Brezno smo poglobili in podaljšali za nekaj metrov, a se\nna tej strani jama brezupno konča. Poskusili smo s širjenjem na vzporednem\nkoncu, a nas je nestabilen podor prepričal, da smo tudi tu odnehali. Po vrnitvi\nsta Tom in Andrej opremila prečnico do okna, ki vodi v vzporedno brezno. Medtem\nsva Drago in Boro zakurila ogenj ter pripravila vse za dobro malico z žara.\n\nV nedeljo, 20. februarja 2011, pa smo organizirali tretji napad na omenjeno\njamo. Andrej in Anže sta najprej razširila okno, da sta se lahko prerinila\nnaprej. Spustila sta se v 7 m globoko brezno, ki se konča z nekaj metrov dolgo\nožino v dnu. Tu smo za enkrat končali raziskovanje Male Strašce.\n\n![Andrej ob vhodu v Malo Strašco.](https://jknm-novice.s3.eu-central-003.backblazeb2.com/mala-strasca-se-nadaljuje-07-02-2011/1.jpg)\n\nMedtem, ko sta se Andrej in Anže matrala v Strašci, sva se Boštjan in\nBoro odpravila do sosednje jame Puhoglavke ter jo raziskala in izmerila. Spustila\nsva se 8 m do dna dvorane, kjer je nekaj nadaljevanj. Stene v dvorani so lepo\nzasigane, na tleh pa leži nekaj velikanskih blokov. Prav pod temi bloki je še\nnižje ležeča dvorana. Globina jame je 14 m, dolžina pa 30 m.\n\n![Boštjan pred spustom v Puhoglavko.](https://jknm-novice.s3.eu-central-003.backblazeb2.com/mala-strasca-se-nadaljuje-07-02-2011/2.jpg)\n\nPo končani akciji je sledila že tradicionalna peka&nbsp; klobas od tabornem ognju. Obiskal nas je tudi\nDrago, da preveri, kako nam je pri tem šlo.\n\n![Anže, Andrej, Boštjan in Boro ob ognju na koncu akcije.](https://jknm-novice.s3.eu-central-003.backblazeb2.com/mala-strasca-se-nadaljuje-07-02-2011/3.jpg)"
  },
  {
    "id": 443,
    "markdown": "# Predstavitev jamarskih reševalnih tehnik\n\nV soboto,  15. oktobra 2016, smo sodelovali na dnevu odprtih vrat v organizaciji PGD Žužemberk, kjer smo skupaj z gasilci, policijo, reševalci, vojsko in civilno zaščito predstavili sile za zaščito in reševanje.\n\n![Test s praznimi nosili.](https://jknm-novice.s3.eu-central-003.backblazeb2.com/predstavitev-jamarskih-resevalnih-tehnik-05-11-2016/20161015_092255_01.jpg)\n\nPostavili smo tirolsko prečnico iz grajskega stolpa na trg, kjer so bile tudi predstavitvene točke drugih ekip.  Majhno težavo nam je predstavljala prepoved vrtanja v grajske stene, ampak smo to uspešno rešili z umestitvijo pritrdišča na jekleno konstrukcijo ograje in prepeljavo  vrvi  preko zidu.\n\n![Priprava pritrdišča.](https://jknm-novice.s3.eu-central-003.backblazeb2.com/predstavitev-jamarskih-resevalnih-tehnik-05-11-2016/20161015_090107_01.jpg)\n\nPo prečnici smo v nosilih spustili tri navidezne ponesrečenke na dvorišče in jih nato za trening še potegnili nazaj na stolp. Ko smo opravili s transportom z nosili, smo po napeti vrvi »ponesrečence« spuščali v varnostni sedežih.\n\n![Nosila so varno na vrvi.](https://jknm-novice.s3.eu-central-003.backblazeb2.com/predstavitev-jamarskih-resevalnih-tehnik-05-11-2016/20161015_100045_01.jpg)\n\n![Spuščanje v sedežu.](https://jknm-novice.s3.eu-central-003.backblazeb2.com/predstavitev-jamarskih-resevalnih-tehnik-05-11-2016/20161015_105737_01.jpg)\n\nBližajoča nevihta nas je spodbudila k hitremu razdrtju prečnice in pospravilu opreme, tako da smo bili ob 11. uri že na malici in analizi vaje.\n\nPredstavitev jamarskih reševalnih veščin je opravila  B ekipa, saj so bili vsi aktivni reševalci angažirani na mednarodni vaji. Pa kar po vrsti naštejmo: Zdravko Bučar, Klemen Mihalič, Primož Paterneš, Jože Tomšič, Peter Gliha, Andrej Jaklič in edina članica Mojca Arlič."
  },
  {
    "id": 678,
    "markdown": "# Večer odprtih vrat JKNM\n\n## Če gre prepih naprej, bomo šli tudi mi!\n\nNekateri imajo dneve odprtih vrat, jamarji Jamarskega kluba Novo mesto pa smo se, ker imamo radi temo, odločili za večer odprtih vrat v naših klubskih prostorih Gasilsko-reševalnega centra Novo mesto na Seidlovi cesti 29 v Novem mestu 15. februarja 2025 zvečer. Recept je bil povsem enostaven: povabiti znance in neznance, oziroma vse, ki jih zanima jamarstvo in naše delo, v naš klub. Predsednik kluba Zdravko Bučar je sicer malo trepetal, da bomo sami, pa se je krepko uštel. Odziv je skoraj presenetil tudi nas.\n\n![Večer odprtih vrat Jamarskega kluba Novo mesto je bil dobro najavljen in tudi obiskan. Med prvimi je prišel snemalec Televizije Novo mesto.](https://jknm-novice.s3.eu-central-003.backblazeb2.com/vecer-odprtih-vrat-jknm-18-02-2025/1-1.JPG)\n\n![Obiskovalcem smo predstavili delovanje katastra, še pred začetkom obiskov pa so lanski tečajniki morali pod budnim očesom Klemna Mihaliča in Tanje Rukše dokončati izris načrtov jam.](https://jknm-novice.s3.eu-central-003.backblazeb2.com/vecer-odprtih-vrat-jknm-18-02-2025/1-2.jpg)\n\nTokratna medijska pokritost je bila zelo dobra. Naš večer so napovedali v občinskih napovednikih in spletnih straneh občin Novo mesto, Dolenjske Toplice in Žužemberka, pa tudi na spletnih straneh Lokalno.si in Suhokranjskih novicah. V petek, 14. februarja, je v osrednjih novicah ob 15:30 na Valu 202 novinar Radia Slovenija Jože Žura imel pogovor s predsednikom kluba Zdravkom Bučarjem. V soboto pa nas je obiskala ekipa televizije Vaš kanal in novinar Slovenskih novic Drago Perko, ki smo ga, nežno povedano, zasuli s sogovorniki. Je govoril najprej s predsednikom, potem s prvo slovensko jamarsko reševalko Tanjo Rukše in nato še jamarko zlate generacije leta 2024 Anjo Moric ter drugimi. Seveda pa nismo pozabili omeniti tudi novega priročnika o jamarskem reševanju, ki sta ga napisala in uredila ter pripravila reševalca Jamarske reševalne službe in naša člana Damijan Šinigoj in Tomaž Grdin. Smo pa tudi tokrat odšli še na radio Sraka, na torkovem pogovoru nekaj dni po večeru odrtih vrat je na vprašanja novinarke odgovarjal Marko Pršina.\n\n![Damijan Šinigoj je v klub prinesel povsem sveže izvode priročnika jamarskega reševanja. Damijan je mož v sredini, oblečen v rdeči bundi jamarskih reševalcev.](https://jknm-novice.s3.eu-central-003.backblazeb2.com/vecer-odprtih-vrat-jknm-18-02-2025/2-1.JPG)\n\n![Razstava fotografij Tomaža Grdina in Marka Pršine v prostorih telovadnice v GRC.](https://jknm-novice.s3.eu-central-003.backblazeb2.com/vecer-odprtih-vrat-jknm-18-02-2025/2-2.JPG)\n\nJe pa vprašanje, katera delovna točka je privabila več obiskovalcev in zanimanja naših gostov. Obiskovalcem smo predstavili jamarsko opremo, v stolpu GRC pa so se lahko kar sami, seveda pod nadzorom naših inštruktorjev Anžeta Tomšiča, Mitje Remiha in Klemna Mihaliča, povzpeli in spustili po vrvi ter nekako okusili adrenalin, ki se sprošča ob jamarski plezariji. Pred stolpom pa smo imeli še naš speleobox, ki je posebna velika škatla, v kateri lahko vsak izkusi premikanje v ozkih rovih in meandrih, po jamarsko pa bi ga opisali: je atrakcija v dveh nadstropjih, kjer se moraš ene trikrat prelomiti, se štirikrat obrniti in enkrat na glavo postaviti, da se zvlečeš skozi ...\n\n![Speleobox – umetne ožine, v katerih otroci neizmerno uživajo.](https://jknm-novice.s3.eu-central-003.backblazeb2.com/vecer-odprtih-vrat-jknm-18-02-2025/3-1.JPG)\n\n![Plezanje je težje, kot je videti.](https://jknm-novice.s3.eu-central-003.backblazeb2.com/vecer-odprtih-vrat-jknm-18-02-2025/3-2.jpg)\n\n![Naj se ve, kdo obvlada ...](https://jknm-novice.s3.eu-central-003.backblazeb2.com/vecer-odprtih-vrat-jknm-18-02-2025/3-3.jpg)\n\nKer je bil naš »šef čez kataster« Borivoj Ladišić odsoten, je obiskovalcem klubski kataster predstavil Zdravko Bučar. Najbolj jih je zanimalo, kako nastane načrt neke jame, kako je urejen in kaj je v klubskem katastru in katastru jamarske zveze, seveda pa tudi jame v okolici njihovega doma. Presenečeni so bili tudi nad našim skladiščem opreme in tem, koliko je potrebujemo za naša raziskovanja. In navdušeni nad razstavo fotografij v telovadnici GRC–ja.\n\nV učilnici gasilskega doma pa je Marko Pršina predstavil zanimivo predavanje o jamah v Novem mestu. V tem primeru ne gre za neznansko globoke ali dolge jame, ampak manjše nekdaj vodne jame. Ker se nahajajo v samem mestu so toliko bolj zanimive predvsem zaradi dogajanja v in ob njih, Pršina pa je tudi umetnik v zbiranju in pripovedovanju teh podatkov.\n\n![Predstavitev dela katastra.](https://jknm-novice.s3.eu-central-003.backblazeb2.com/vecer-odprtih-vrat-jknm-18-02-2025/4-1.jpg)\n\n![Predavanje o jamah v Novem mestu.](https://jknm-novice.s3.eu-central-003.backblazeb2.com/vecer-odprtih-vrat-jknm-18-02-2025/4-2.JPG)\n\nIn kdo so bili obiskovalci? Nekateri so prišli pogledat, ker jih zanima jamarstvo, druge je zanimalo, kaj delajo njihovi sinovi, hčere in možje, tretji pa so prišli kar tako. Spoznati jamarje in naše delo, ki smo se po medijih hvalili z dosežki, posebej v zadnjih petnajstih letih.\n\nOdkrili in raziskali smo najglobljo dolenjsko jamo Čaganko, ki ji do globine 500 metrov manjka le nekaj metrov. Član kluba Borivoj Ladišić je v svoji 45 letni jamarski karieri raziskal tisoč jam in je v Sloveniji eden od dveh posameznikov z najvišjim številom odkritih in registriranih jam. Leta 2021 smo v Skalarjevem breznu, ki je sinonim za začetek globinskih raziskav v Sloveniji in na Kaninu (leta 1989 so jamarji v vseslovenski akciji prodrli do globine 911 m), našli malo pred dnom enega izmed globokih brezen, nadaljevanje v nove globine. Lani smo se ustavili pred sifonom na globini 1209 m, nove raziskave pa bodo še sledile. Avgusta 1924 smo se bolj kot ne slučajno vrnili v brezno NM 5, ki smo ga odkrili leta 1994 in razširili ožino na globini 70 m, do koder so prišli leta 1995. Le v nekaj akcijah, kar je za velike globine poseben jamarski podvig, smo prodrli do globine 930 metrov, kjer nas je ustavil sifon in se bomo v letošnjem letu posvetili iskanju novih prehodov v še večje globine, jami pa smo dali novo zgovorno ime: Trnuljčica. Ker je tako dolgo spala.\n\nIn ne le to. Vsako leto očistimo najmanj eno jamo, naš član Jure Tičar je vodilni slovenski raziskovalec onesnaženosti jam v Sloveniji, na Kočevskem Rogu pa tudi odkrivamo vse daljše in globlje jame. To pa po zaslugi novih tehnik sledenja podzemnim tokovom zraka in širjenja ožin ali kot je rekel Mitja Remih: »Če gre prepih naprej, bomo šli tudi mi.«\n\n![Nekateri obiskovalci so prišli pogledat, ker jih zanima jamarstvo, druge je zanimalo, kaj delajo njihovi sinovi in hčere ter možje, tretji pa so prišli kar tako. Na sliki najmlajša obiskovalca Luka in Nika, sestrica Jana je pa nekje okoli skakala. So z mamico prišli pogledat, kaj dela očka (Neven Đurković) in njegovi klubski prijatelji.](https://jknm-novice.s3.eu-central-003.backblazeb2.com/vecer-odprtih-vrat-jknm-18-02-2025/5-1.jpg)\n\n![Zakaj hodimo v jame? Zaradi marsičesa, poleg vsega pa tudi zaradi odlične družbe. Zaključek po večeru odprtih vrat.](https://jknm-novice.s3.eu-central-003.backblazeb2.com/vecer-odprtih-vrat-jknm-18-02-2025/5-2.JPG)\n\nIn še to. Obiskovalce je zanimalo, zakaj se podajamo v jame, kaj vidimo in kaj najdemo v njih. Odgovor je preprost. Zanima nas podzemlje, kras in kraški pojavi, plezanje in raziskovanje, neznani svet in še kaj. Ali če hočete krajše. Zemlja je praktično raziskana do zadnjega kotička in če bi želeli odkrivati res nekaj neznanega, bi se morali podati na Luno. Ali pa v podzemlje. V svet še neodkritega.\n\nUdeleženci: Zdravko Bučar, Tomaž Bukovec, Neven Đurković, Jure Gačnik, Petra Glinšek, Rok Ilc, Boštjan Kuhelj, Uroš Mervič, Klemen Mihalič, Anja Moric, Marko Pršina, Peter Pršina, Mitja Remih, Mihael Rukše, Nika Rukše, Tanja Rukše, Erazem Šiler Hudoklin, Damijan Šinigoj in Anže Tomšič.\n\nFotografije Mihael Rukše"
  },
  {
    "id": 135,
    "markdown": "# Miklavž v Čaganki\n\nObetala se je\nlepa Miklavževa nedelja in ker doma ni nič prinesel, sva se s Frenkom\ndogovorila, da greva pogledat v podzemlje (konkretneje v Čaganko), če naju tam\nčaka kakšno darilo. Pa naju je res čakalo! Pot do jame je bila sicer precej\nmeglena, a bliže ko sva bila jami, bolj se je vse bistrilo. Pozdravil naju je\ntudi sneg, ki je obležal v skritih kotanjah in osojah Poljanske gore. Na poti\ndo jame sva našla še en precej dihajoč vdor, ki pa bo prišel na vrsto v\nprihodnosti. Spust v jamo je vsaj v prvih dveh stopnjah zaradi precej\nblatne&nbsp; in nasploh \"čudne\" vrvi potekal bolj počasi.\n\nV prvem jezercu je bilo le kake pol metra vode, se pravi, da je tudi niže naj\nne bi bilo preveč. V 70 metrci je bilo slišat že močnejši curek a se ga nisva\nustrašila. V Klepčevem nadaljevanju, pa je že bolj pralo, a še vedno nekje v\nmejah normale (že precej na robu meje). Jaz sem si pomagal s \"pelerino\"\niz polivinila, ki se je izkazala za pametno potezo. Še kar srečno sva prišla\nmimo vsega pršenja in ožin do zadnjega prehoda. Tu pa je večji problem kot\npršenje predstavljal potoček. Če sva hotela čez, sva se morala vanj uleči, zato\nsem iz rokava potegnil še zadnjega jokerja. Pontonski most (beri pelerino) sem\npoložil na tla tako, da je voda tekla pod njim in srečno sem brez večjega\nnamakanja prišel čez. Frenk ni imel te sreče, saj se mu je izmaknila in se je precej\nnamočil …\n\nNa mestu, kjer je končala prejšnja skupina, sva se lotila širjenja. Kljub\n\"odvečni\" vodi nama je kar šlo od rok, vendar sva se kljub pripomočkom\nnavzela precej vlage in mraz naju je začel vse bolj tipati. Za ta zadnjo ti\nšumi majhen slapič, stojiš na nekaj kamnih v jezercu in loviš ravnotežje, ležiš\noz. sediš nad \"Grubarjevim kanalom\", ki je speljan iz jezerca v ožino\n... Skratka kamor pogledaš, sama voda. Siga pa, ko ene dvakrat stopiš nanjo\npostane zdrizasta kot zelo vlažna malta.\n\nNi nama uspelo, ne zaradi volje, ampak predvsem zaradi nemogočih pogojev. Pospravila\nsva opremo in Klepčevo nadaljevanje za seboj razopremila. Škoda bi bilo, da bi se\noprema na vlagi uničevala, saj se pogoji do prve velike suše gotovo ne bodo\nizboljšali - kar pa ne kaže, da bo to kaj kmalu. Skratka, tudi tukaj je bil\nMiklavž bolj skromen. Razen vlage, ki je ni manjkalo in \"neuspeha\"\nnama ni nič drugega prinesel. Sva pa na koncu vseeno bila zadovoljna, da sva\nnekako \"zaključila\" eno poglavje v Čaganki.\n\n![Pipi ...](https://jknm-novice.s3.eu-central-003.backblazeb2.com/miklavz-v-caganki-07-12-2009/slika_1.jpg)\n\n![... in Melkijad (foto Pipi).](https://jknm-novice.s3.eu-central-003.backblazeb2.com/miklavz-v-caganki-07-12-2009/slika_2.jpg)\n\nPo jami rila in žlapcala: Frenk Zupančič (Pipi) in Andrej Gašperič (Melkijad)."
  },
  {
    "id": 136,
    "markdown": "# Pihalnik ali Prhalnik?\n\nJa, je že tako, da normalni jamarji v jamo hodijo, ko so\ndobri pogoji, bumbarji pa takrat, ko dežuje, kakor je deževalo v torek.&nbsp;In\nje potem zanimivo spuščat se v globino, ko po tebi ves čas voda prši. Še\nposebno, ko sem delal pritrdišča, so bila vedno tam, kjer je bil slap\nnajmočnejši. Mokri smo bili itak takoj, skupaj z mojim telefonom (ja, sto metrov\npod zemljo seveda lovi in lahko kdo pokliče) in z mojim vozniškim dovoljenjem\n(ker nikoli ne veš, kje te kdo lahko legitimira, ne?!). V levi škorenj mi je\ntakoj priteklo par litrov vode, sem že mislil, da sem jih zamenjal s\nKlemijevimi, ki jih je imel obute Robert, a je tudi on cvilil, kar pomeni, da\nso spustili tudi moji. Le da so se moji obrabili in nisem brcal žerjavice z\ngumijastimi škornji, kakor moj prijateljček …\n\nAmpak, kakor koli, bumbarji vsaj gremo v jame, naše stare\nbajte JKNM pa so zasedale in samo čakajo, kdaj bodo pikniki in silvestrovanja\nin kar je še tega in je dobro, da nas je vsaj še nekaj mladih, ki gremo kdaj pa\nkdaj pogledat, če so jame še tam, ne?!\n\n![Kovačija iz prve svetovne vojne, razen če je bil Franci kaj vmes dol ...](https://jknm-novice.s3.eu-central-003.backblazeb2.com/pihalnik-ali-prhalnik-10-12-2009/foto1.jpg)\n\n![Pod antičnimi klini pa seveda uporaben fiks, samo najti ga je potrebno!](https://jknm-novice.s3.eu-central-003.backblazeb2.com/pihalnik-ali-prhalnik-10-12-2009/foto2.jpg)\n\nSmo prišli na dno umazani kot prasci, ampak je bilo kar\nadrenalinsko, človek mora sprobat vse, ne?! Potem smo krenili še v podorni rov,\nki je dokaj ozek (čeprav je na načrtu videti višji), kar je ponagajalo predvsem\nRobertu, ki se je uprl nadaljnji eksploataciji. Najprej sem bil slabe volje,\nker sem mislil, da se mu mudi domov, kjer ga čaka huda bejba, a je zatrdil, da\nse mu ne, da bo sestanek preložil. Jasno, kaj pa drugega!&nbsp;Smo brkljali in\nse plazili okoli in počasi zaključili, vzpon je bil vsaj zame, ki sem\nrazopremljal, še bolj zanimiv. Saj na koncu se mi je že žvižgalo, ko sem stal pod\nslapom in pospravljal vrv, ker bolj moker, kot sem bil, pač nisem mogel biti.\nIn smo nekako prišli do sredine jame, kjer sem na glavo dobil ogromen kamen s\nkakšnih dvajset metrov višje. Še dobro, da imamo jamarji čelado in še dobro, da\nsem že toliko časa jamar, da nisem buljil gor, ko je Suki zavpil, da pada! Je\npa kurčev kurčev občutek, ko bingljaš ko upokojenčev kembeljček, ves nemočen in\nčakaš, kdaj te bo zadelo in kam te bo zadelo! Ko je skala priletela v sprednji\ndel čelade malo nad lučko, sem se usral, priznam. Me je zabilo vstran, sem\ndobro čutil. A na srečo je po steni tekla hladna voda, da sem se lahko shladil\nin umiril … Potem sem se pa nekaj časa sekiral, kaj bo gospodar rekel, če bo\nčelada opraskana, a sem se spomnil, da jo lahko zamenjam s Klemnovo in je bila\ntežava rešena …\n\nKakor koli, prilezli smo ven in v obcestnem kanalu, po\nkaterem je drla deževnica, oprali vso opremo. Carsko, res. Predvsem bodo veseli\nmoji sosedje, ki jim ne bo spet dva kubika rumene ilovice nasralo pred njihovo\nhišo …\n\n![Pranje opreme ob izhodu iz jame je redek luksuz ...](https://jknm-novice.s3.eu-central-003.backblazeb2.com/pihalnik-ali-prhalnik-10-12-2009/foto3.jpg)\n\nKot pravi jamarji smo imeli v avtu tudi za preoblečt vse\nin za preobut in smo se hitro ogreli. No, potem je prišel pa svizec in z\nrokicami zavil čokoladico. Itak da nismo imeli ničesar in itak da smo bili\npovsem mokri. Ampak, saj smo dedci, ne?! Domov prišedši smo še Sukijev avto na\nkable vžgali, ker je pustil vse štiri žmigavce prižgane ves čas! Ja, sosedje so\nverjetno mislili, da je kakšen nov zakon, da če prideš nekomu na obisk, pustiš\nvse štiri žmigavce, kaj pa vem. Je pa zanimivo, koliko ljudi se pelje mimo moje\nhiše in koliko sms-ov sva s Sukijem dobila, da mu blinkajo zadeve!\n\nNekoliko mokro-jamskega vzdušja je razvidno tudi iz (glede razsvetlave) skromnega videa.\n\n<video align=\"center\" src=\"https://www.youtube.com/embed/qeW7sfz83Ds\" width=\"80%\" isUpload=\"true\" />\n\nV Pihalniku je voda prhala na Roberta Kruha (ki komaj\nčaka, da se včlani v najboljši jamarski klub!), Jerneja Šulca in Damijana\nŠinigoja (ki se je končno umil tudi za ušesi …)."
  },
  {
    "id": 118,
    "markdown": "# Ogled jame Karlovec\n\nJama oziroma požiralnik Karlovec\npri Vavti vasi, kjer so v preteklem letu opazovali človeške ribice, je sedaj\nzaščitena z rešetko ter zaklenjena, o čemer smo že pred kratkim pisali <a href=\"/novica?id=115\" target=\"_blank\">na naših straneh</a>. Za ogled je bilo treba dobiti ključ, zato\nsem poklical nekaj številk ter uredil za ogled. V soboto, 15. januarja 2011, sem se tako\ndogovoril z Dušanom Krštincem, vodjo občinske uprave občine Straža za ogled, prišla\nsta tudi lastnika parcele, Borut in Darko Kulovec, nekdanja aktivna jamarja Jamarskega kluba Straža. Malo v šali, malo zares, sem pripomnil, da je to najbrž edini primer,\nda ima jamar kakšno jamo na svoji parceli. S sabo so prinesli tudi ključ, tako\nda smo odklenili vrata na rešetkah. Po dveh stopnicah iz brun se spustimo v\nnotranjost do jezera. Površina jezera je bila na debelo prekrita z naplavinami.\nZ grabljicami sem očistil površino, naplavine pa sem odmetal v kot pod vhodom. Pokazala se je gladina dober meter velikega bazena dokaj čiste vode.\n\n![Odtočno sifonsko jezero.](https://jknm-novice.s3.eu-central-003.backblazeb2.com/ogled-jame-karlovec-21-01-2011/slika_4.jpg)\n\n![Čiščenje naplavin.](https://jknm-novice.s3.eu-central-003.backblazeb2.com/ogled-jame-karlovec-21-01-2011/slika_2.jpg)\n\nDno jezera se lijakasto\noži. S kolom sem ugotavljal globino vode. V dnu jezera je v globini enega metra\nkakih 30 cm\nširoka odprtina, kjer kol ne doseže dna. Tu je torej odtočno sifonsko okno, ki\npa je za potapljače preozko.\n\n![Kol gre v\nglobino odtočnega sifona. Pritočni sifon je v spodnjem desnem vogalu fotografije.](https://jknm-novice.s3.eu-central-003.backblazeb2.com/ogled-jame-karlovec-21-01-2011/slika_3.jpg)\n\nTakoj pod vhodom je\npritočni sifon, kjer so opazili ribice, a je bilo na debelo zasuto z\nnaplavinami, tako da ga nisem zasledil. Jamo sem tudi izmeril, po dimenzijah je\nnepomembna, votlina je le nekaj metrov dolga, nastala ob razpoki, ki je dobro\nvidna v sklepni steni. Je pa pomembna kot ena od skrajnih jugovzhodnih domovanj\nčloveške ribice v Sloveniji.\n\n![Jamo Karlovec sem izmeril.](https://jknm-novice.s3.eu-central-003.backblazeb2.com/ogled-jame-karlovec-21-01-2011/slika_1.jpg)"
  },
  {
    "id": 119,
    "markdown": "# Na Kočevsko\n\nV\nnedeljo, 16. januarja 2011, smo se dogovorili za prvo raziskovalno akcijo na Kočevsko v letošnjem letu. Prvi\npostanek je bil v Kočevju, kje smo se v domači pekarni oskrbeli s toplimi\nžemljicami ter bili počaščeni z neprijaznimi\npogledi lokalne policistke. Andrej je namreč, sicer po mojih navodilih,\nparkiral kar na pločniku pred pekarno, a \"tako se ne dela!\", nas je\npoučila policistka ter se pri tem vseskozi držala za pendrek. Za vsak slučaj!\nKo smo prišli v gozd in do prvega brezna, je posijalo sonce in kar se mraza tiče,\nje že kar po pomladi dišalo, čeprav je še januar. Za dokaz je Tom pokazal prvo\ntrobentico letos, Andrej pa v vhodni steni brezna opazil metuljčka citrončka (<i>Gonepteryx rhamni</i>). To je srednje\nvelik dnevni metulj, ki je dokaj pogost na gozdnem in grmovnatem svetu. Velja\nza enega najbolj dolgo živečih metuljev. Medtem ko prezimi večina metuljev kot [buba](http://sl.wikipedia.org/wiki/Buba), se citronček obesi\nna vejo kot metulj. Z nastopom mrzlih jesenskih noči se citrončki zarijejo pod\nodpadlo listje, razpoke, luknjice, tam [otrpnejo](http://sl.wikipedia.org/wiki/Hibernacija)\nin preživijo zimski mraz. Ponovno postanejo aktivni zgodaj spomladi. Verjetno\nje bilo prvo, kar je zagledal prav Andrejev obraz, zato je ponovno otrpnil. Kakorkoli\nže, Andrej je nedaleč stran od citrončka opremil vhodno stopnjo mogočnega\nbrezna.\n\n![Andrej v vhodni stopnji brezna Trije križi 4.](https://jknm-novice.s3.eu-central-003.backblazeb2.com/na-kocevsko-24-01-2011/slika_1.jpg)\n\nSpustili\nsmo se na dno 23 m\nglobokega brezna z delovnim imenom Trije Križi 4. Na dnu se brezno razširi v\ndve lepo zasigani dvorani, tako da smo namerili kar 50 m poligona.\n\n![Lepo zasigani prostori na dnu brezna.](https://jknm-novice.s3.eu-central-003.backblazeb2.com/na-kocevsko-24-01-2011/slika_2.jpg)\n\nVloge\nsmo si razdelili tako, da je Tom raziskoval, jaz meril, Andrej pa neutrudno\nfotografiral ter se kar naprej ukvarjal z raziskovanjem živalskega sveta. Tako\nje opazil precej nenavadnega jamskega prebivalca z dolžino slaba 2 cm. Na\nkolegiju pri živalci nismo uspeli uskladiti mnenja, ali gre za nekakšno\npijavko,&nbsp; mladiča kakšnega polža lazarja\nali pa kar za novo jamsko živalco x, zato smo jo po najditelju poimenoval <i>Iksius gasperici</i>.\n\n![Gre mogoče za novo živalsko vrsto?](https://jknm-novice.s3.eu-central-003.backblazeb2.com/na-kocevsko-24-01-2011/slika_3.jpg)\n\nSledil je ogled sosednje jame Trije križi 3, ki sem jo raziskal enkrat\nlani. Skozi ozek vhod smo se spustili 5 m na dno lepo zasiganega prostora. Jamo\nsmo pregledali, a ker nismo našli nobenih novih živalic, smo se hitro napotili\nven.\n\n![Ozek vhod v lepo zasigano jamo Trije križi 3.](https://jknm-novice.s3.eu-central-003.backblazeb2.com/na-kocevsko-24-01-2011/slika_4.jpg)\n\nNato smo se z avtom peljali malo v krogu, pa ne zato, ker sem zgrešil na\nkrižišču, le udeležencem sem želel pokazati vse lepote kočevskih gozdov. Po\nobilni malici smo uspešno prišli do naslednjega brezna, ki sem ga poimenoval\nPevske gorice 3. Gre za lepo in mogočno vodnjakasto brezno z globino 20 m. Pred kratkim\nso ga gozdarji tudi ogradili.\n\n![Vhod v Pevske gorice 3 so gozdarji pred kratkim ogradili.](https://jknm-novice.s3.eu-central-003.backblazeb2.com/na-kocevsko-24-01-2011/slika_5.jpg)\n\nPo vrnitvi skozi Kočevje smo ponovno naleteli na že omenjeno policistko, ki\nje s kolegom čakala v zasedi ob cesti. Zato je Andrej dodobra zabrenzal, da se\nje iz gum kar kadilo, ter s primerno hitrostjo odpeljali mimo. Smo se mislili\ntudi ustaviti in še malo poklepetati, a ker nas je čakala še ena jama, smo\nodhiteli naprej. Smo se namreč na hitro odločil, da bi šli malo pogledat še na\ndrugo stran Kočevja v Željnske jame. Smo bili kar vesel, da smo se odpravil,\nsaj so bile še vedno zakapane z ledenimi kapniki. Andrej je pokazal, da je še\nnekaj (razen ledu) v teh jamah. Na enem mestu je bilo pod steno precej\npredihano in je kar močno pihalo&nbsp; iz podornega kamenja. Predlagal je, da bi\nse mogoče kdaj odločili malo kopati in pogledati, če se še kam pride. Jaz pa\nsem napravil nekaj fotk še zadnjih ledenih sveč, ki so preživele januarsko\nodjugo, potem je bilo akcije na Kočevsko konec.\n\n![Gasilska ob ledeni sveči v Željnskih jamah.](https://jknm-novice.s3.eu-central-003.backblazeb2.com/na-kocevsko-24-01-2011/slika_6.jpg)\n\nRaziskovali, odkrivali nove živalce ter ubogali policiste: Jože Tomšič,\nAndrej Gašperič in Borivoj Ladišić."
  },
  {
    "id": 217,
    "markdown": "# Dvogrla na Poljanski gori\n\nTokrat le kratka informacija o nedeljski akciji dne 25.\nseptembra 2011. Odpravil sem se na Poljansko goro ter poiskal brezno, za\nkaterega sem že nekaj časa vedel, le točna lokacija mi ni bila znana. Tukaj nekje\nje bilo, a sem imel srečo in ga že iz prve našel. Gre za brezno z dvema mogočnima\nvhodoma, zato tudi ime Dvogrla. Spustil sem se&nbsp;\nna dno, ki je na globini 24 m. Brezno se nadaljuje z večjo dvorano,\ndolgo 35 m in široko 11 m. Tla pod vhodnim breznom so prekrita s podornimi\nbloki (naprej je grušč), ki se postopno dvigajo tako, da se na koncu spojijo s\nstropom. Na tem mestu je v jamo pritekala voda ali obilna kapnica, ki je\nodložila lepe sigove slapove, nastali so lepi kapniški stebri, vse je polno\nstalaktitov in stalagmitov, skratka paradiž.\n\n![Pred vhodom.](https://jknm-novice.s3.eu-central-003.backblazeb2.com/dvogrla-na-poljanski-gori-29-09-2011/slika_1.jpg)\n\n![Pogled z dna na vhoda.](https://jknm-novice.s3.eu-central-003.backblazeb2.com/dvogrla-na-poljanski-gori-29-09-2011/slika_2.jpg)\n\n![Kapniški gozd.](https://jknm-novice.s3.eu-central-003.backblazeb2.com/dvogrla-na-poljanski-gori-29-09-2011/slika_3.jpg)\n\n![Sediš in občuduješ lepote podzemlja.](https://jknm-novice.s3.eu-central-003.backblazeb2.com/dvogrla-na-poljanski-gori-29-09-2011/slika_4.jpg)\n\n![Bleščeče bela siga in kapniki.](https://jknm-novice.s3.eu-central-003.backblazeb2.com/dvogrla-na-poljanski-gori-29-09-2011/slika_5.jpg)\n\nNa akciji sva brezno\niskala in ga tudi našla Boris Bor in Borivoj Ladišić."
  },
  {
    "id": 17,
    "markdown": "# Jame na Čaganki\n\nS Srečkom sva nadaljevala raziskave na Poljanski gori. Po uspešno končanih raziskavah na hribu Židovec, kjer sva raziskala številne objekte, sva se preselila na sosednji hrib Čaganko.\n\nŽe prve raziskave so bile kar uspešne. Raziskala sva mogočno brezno, ki se v globini 25 metrov razdeli na dva kraka. Eden pripelje v čudovito zasigano dvorano z belo sigo. Tu s stalaktitov in zaves močno kaplja, kapnica na stenah izloča snežno belo sigo. Kapnica se zbira v najnižjem koncu dvorane v 2 m velikem jezeru, nad katerim je 10 m visok zasigan kamin. Drugi krak se konča z 31 m globokim breznom, kjer brezno doseže globino 56 m. Ta del še ni do konca raziskan.\n\n![Srečko (skoraj) na dnu brezna.](https://jknm-novice.s3.eu-central-003.backblazeb2.com/jame-na-caganki-22-07-2008/slika_1.jpg)\n\n![Borivoj pri jezeru.](https://jknm-novice.s3.eu-central-003.backblazeb2.com/jame-na-caganki-22-07-2008/slika_2.jpg)\n\nSledila je raziskava manjše vodoravne jame ter 15 m globokega brezna. Pri slednjem je moral Srečko uporabiti macolo, da je malo razširil vhod. Gre za razširjeno tektonsko razpoko, ki je na dnu široka 1 m in dolga 5 m. Dno je zasuto s podornim materialom. V kotu je bilo nakazano nadaljevanje. Srečko je precej kamnov odmaknil, nekaj pa razbil. Pokazala se je odprtina, v katero kamen pada približno 30 m globoko.\n\n![Pred vhodom v vodoravno jamo.](https://jknm-novice.s3.eu-central-003.backblazeb2.com/jame-na-caganki-22-07-2008/slika_4.jpg)\n\n![Srečko širi vhodno odprtino.](https://jknm-novice.s3.eu-central-003.backblazeb2.com/jame-na-caganki-22-07-2008/slika_5.jpg)"
  },
  {
    "id": 237,
    "markdown": "# Prva letošnja\n\nPo novoletnih praznikih, obilni hrani in hektolitrih pijače iz domače kleti, sem se odločil, da se drugi dan v novem letu odpravim na daljši sprehod v naravo ter se nadiham svežega zraku in odstranim nekaj na novo dodanih kilogramov. Ker seveda ne morem iz svoje kože, sem se odločil, da obenem poiščem kakšno novo jamo, zato sem izbral Kočevski Rog in sicer območje od Dednega vrha do Mrzle doline. Pregledal sem območje nad cesto v dolžini približno 3 km in sicer v segmentih. Našel sem dve brezni - upam, da bo za registracijo, kar se z vhoda ni dalo ugotoviti.\n\n![Brezno 1 v Mrzli dolini.](https://jknm-novice.s3.eu-central-003.backblazeb2.com/prva-letosnja-03-01-2012/slika_1.jpg)\n\n![Brezno 2 v Mrzli dolini.](https://jknm-novice.s3.eu-central-003.backblazeb2.com/prva-letosnja-03-01-2012/slika_2.jpg)\n\nNa izrazito kraškem terenu sem našel tudi nekaj sicer slabo prepihanih polšen, če bodo kdaj prišle na vrsto, pa ne vem.\n\n![Ena od številnih polšen.](https://jknm-novice.s3.eu-central-003.backblazeb2.com/prva-letosnja-03-01-2012/slika_3.jpg)\n\nNa koncu sem si ogledal zasuto brezno, ki naj bi bilo domnevno grobišče, na kar kažejo ostanki sveč. Brezno sem našel leto nazaj, točneje 06. januarja 2011. Novih sveč ni bilo, stare so bile zaradi snega in drugih atmosferskih pojavov nekoliko premaknjene.\n\n![Zasuto brezno je domnevno povojno grobišče.](https://jknm-novice.s3.eu-central-003.backblazeb2.com/prva-letosnja-03-01-2012/slika_4.jpg)\n\n![Ostanki sveč.](https://jknm-novice.s3.eu-central-003.backblazeb2.com/prva-letosnja-03-01-2012/slika_5.jpg)"
  },
  {
    "id": 127,
    "markdown": "# Ali Čaganka ogroža rekord Čaganke? [2]\n\nPisal se je datum 10. oktober 2009, ko se je nova ekipa treh jamarjev\nspustila v Klepčevo nadaljevanje na vzporednem dnu Čaganke. V jamo smo štartali\nob štirih popoldne, ven&nbsp;pa smo prilezli ob pol dveh zjutraj.\n\n![Šini &amp; Klemi pred akcijo.](https://jknm-novice.s3.eu-central-003.backblazeb2.com/ali-caganka-ogroza-rekord-caganke-2-14-10-2009/slika_1.jpg)\n\n![Srečko z dežnikom.](https://jknm-novice.s3.eu-central-003.backblazeb2.com/ali-caganka-ogroza-rekord-caganke-2-14-10-2009/slika_2.jpg)\n\nNamen akcije:\nširjenje ožine. Cilj akcije: doseči in preseči novo rekordno znamko. Pa smo jo?\nZaenkrat še ne! Smo pa temu dosežku z vsako&nbsp; novo akcijo bližje. Kljub\nzelo težkim razmeram (vlaga, blato, mraz) smo jamo podaljšali za&nbsp;dva\nmetra. Poglobili nismo nič, ker gre zadeva vodoravno. Kot je zapisala že\npredhodna ekipa (Zupančič, Šinigoj, Gašperič), zadeva ni rožnata, a obeta!\n\nPrepih je bil tako močan, da so \"ugašale diode na\nčeladah\", približno šest metrov dalje se je slišalo curljanje vode, ki je padala\nčez stopnjo v globino. Treba se bo samo do tam prebiti. Tudi odmev v tej smeri\nje zastrašujoč. Skratka, jama šiba!\n\nOpravili smo tudi meritve novih delov. Poligon smo\npodaljšali za 15, globino za 7 m.\nNa točki, kjer se poskušamo prebiti skozi, smo na globini 229 m!\n\n![Koralni prehod.](https://jknm-novice.s3.eu-central-003.backblazeb2.com/ali-caganka-ogroza-rekord-caganke-2-14-10-2009/slika_3.jpg)\n\n![Mišek v luknjici.](https://jknm-novice.s3.eu-central-003.backblazeb2.com/ali-caganka-ogroza-rekord-caganke-2-14-10-2009/slika_4.jpg)\n\n![Ožina upanja, v kateri ugašajo diode.](https://jknm-novice.s3.eu-central-003.backblazeb2.com/ali-caganka-ogroza-rekord-caganke-2-14-10-2009/slika_5.jpg)\n\nSama odprava je potekala brez zapletov. Razen ene ... Šini\nse je neprostovoljno okopal v ledeno mrzli vodi na najnižji točki. Klemen je vse\nskupaj zabeležil na video. To bo smeha. Model je slabo ocenil globino zadnje\nstopnje in kratkomalo nekje s polovice čofnil na hrbet v vodo. Krik obupa in\ngroze - njegov seveda. Nam je še nekaj časa piskalo v ušesih! Potem pa tudi\nfolija in ogenjček pod njo nista kaj prida zalegla.\n\n<video align=\"center\" src=\"https://www.youtube.com/embed/LbfVQ1Szf9Q\" width=\"80%\" isUpload=\"true\" />\n\nPoglabljali smo: Damijan Šinigoj, Klemen Mihalič in Srečko\nVidic."
  },
  {
    "id": 129,
    "markdown": "# Meritve v okolici Semiča\n\nV nedeljo, 18. oktobra 2009, sva se z Antonom namenila v Belo krajino, kjer imava še\nprecej neraziskanih jam. V Semiču sva pobrala Žana Stariho, novega navdušenca\nnad jamskim svetom, ki sem ga spoznal na dnevih Civilne zaščite v Novem mestu.\nOdpeljali smo se do Konjskega hriba v bližini Mirne gore. Tam smo raziskali\nstopnjasto brezno z globino 17\n m. Brezno je dokaj lepo zasigano, v njem pa je že nekaj\npolivinila. Žan z lojtrcami ni imel težav, prav tako ne Anton z sluhom, saj ga\nje mladi jamar glasno opominjal, naj popušča. Naredili smo nekaj fotografij,\n\"tamalega\" pa pozabila krstit.\n\n![Žan in Anton pri Konjskem hribu.](https://jknm-novice.s3.eu-central-003.backblazeb2.com/meritve-v-okolici-semica-20-10-2009/dsc08026.jpg)\n\nNato smo se odpravili v vas Štrekljevec, kjer sem pred letom na hribu pri vasi\nnašel brezno, kjer po atlasih okolja piše Jama v Kopinah. Lani jeseni je iz nje\nmočno smrdelo in tudi okoli jame je bila raztresena drobovina. Ker je sedaj\npravi čas tik pred kolinami, sem se spomnil nanjo. Že na vhodu je dišalo po\nživalskem, vendar se nisem mogel odločiti, katera žival je to. Po 5 m rova, s premerom 1 m, se odpre lepo zasigana\ndvorana-razpoka, dolga preko 10\n m in široka okoli 4 m. Stene so izjemno lepo zasigane, oblila jih\nje siga in nekje na sredi so nastale večje kope, ki predelijo dvorano na dva dela,\nki se na dnu združita. Del jame pa sestavlja žlebičasta stena. Od lepot sem\nskoraj pozabil na tisto, kar sem šel pogledat. Spustil sem se še nižje, kjer\nsem dočakal, kar sem iskal - dno je na debelo nasuto s smetmi po vsej dolžini.\nKravje lobanje, šasija od mopeda, ogromno PVC vrečk, mrhovina in kup gnilega\nkrompirja, ki je posebej poživil vonj. Na dno seveda nisem stopil. Ustavil sem\nse slab meter nad smetmi, laser je hitro pobral mere, kompas pa smer širšega\ndela. Ker sem imel dovolj kuhinje \"ala crkovina\", sem se vrnil\nnavzgor. Žanu sva zaradi globine oziroma prekratkih lojtrc in smradu prizanesla.\nGlobina brezna znaša cca. 30 m,\ndolžina pa 11 m.\nKar sva spet pozabila, sva&nbsp;nato storila pri avtu. Kakor pravi stari rek: najlažje\nse je izživljat nad \"tamladimi\" in že je bridka vrv rezala ozračje prodi\nŽanovi riti. Nazaj grede smo skočili še na pijačo in se dogovorili, kam gremo\nprihajajoči vikend. Žan je bil za stvar, midva sva pa vedno za takšne in\ndrugačne stvari.\n\n![Žan in Anton pri vhodu v Jamo v Kopinah.](https://jknm-novice.s3.eu-central-003.backblazeb2.com/meritve-v-okolici-semica-20-10-2009/dsc08047.jpg)\n\n![Smeti v Jami pri Kopinah.](https://jknm-novice.s3.eu-central-003.backblazeb2.com/meritve-v-okolici-semica-20-10-2009/dsc08035.jpg)\n\nJamarila sta Anton Tramte in Žan Stariha, jamral ter zadevo spisal pa sem Uroš Mervič."
  },
  {
    "id": 130,
    "markdown": "# Jesenski sadovi Roga\n\nKončno je spet prišel na vrsto Kočevski rog (konkretneje\nokolica Rajhenava), in obetala se je kar dobra bera. Frenk je spet pridelal\nnekaj novih vhodov in treba jih je bilo preveriti, kaj se skriva v temačnih\nglobinah. Še dobro, da ima tako velik \"zeljnik\", da je vedno kaj\nnovega. Med potjo smo pasli očke v prelepih jesenskih barvah, v katere je v tem\nčasu še odeto gozdno drevje, vendar se barve že počasi umikajo goloti. Res je\nto eden najlepših časov za pohajkovanje v gozdu. <br>\n<br>\nPo krajšem kompletiranju in pripravi potrebne opreme, smo se s ceste podali na\nbrezpotja v gozd. Prva jama je bila premajhna za registracijo, zato smo se\nnapotili k naslednji, ki pa je bila zagotovo zadosti globoka, saj je Frenku in\nUrši pri zadnjem ogledu zmanjkalo vrvi. Tokrat smo imeli še rezervno, vendar je\nna žalost nismo potrebovali. Jama se nekje na sredi razdeli v dva kraka. Prvi\nali desni se nadaljuje še precej naprej, vendar se nekje na globini 60 m zaključi z ožino.\nPoizkusili smo srečo v drugem kraku. Pri širjenju je Frenk ugotovil, da naj bi\n\"globinomer\" padel kar precej globoko in na koncu še v vodo. Donelo\nin bučalo je kot, da je padel najmanj v Bohinjsko jezero. Na, kaj pa sedaj. Na\nto nismo računali, bili smo namreč brez neoprenov in jamske mornarice. Pa še\nŠinija ni bilo zraven, ki si je zadnje čase nabral kar nekaj vodnih izkušenj\npri raziskovanju jam, da bi nam pomagal. Nas pa ni bila volja namakati riti v\nhladni jamski vodi …\n\nPo kakih 15 metrih\nsmo prišli do dna brezna, ki je bilo zalito z vodo. Globina vode izmerjena z\nmetrom je od 70 do 80 cm.\nDruga zanimivost pa je bila najdba angora-albino polha (vsaj tako smo ocenili),\nki je po vonju sodeč nedolgo nazaj poginil. Malo pod pričakovanji, a vseeno\nzadovoljni, smo zaključili z ogledom jame. Po razopremljanju smo se še malo\npodprli in nadaljevali pot naprej do naslednje jame.\n\n![Frenk nad jezercem.](https://jknm-novice.s3.eu-central-003.backblazeb2.com/jesenski-sadovi-roga-26-10-2009/slika_1.jpg)\n\n![\"Angora\" polh Albin.](https://jknm-novice.s3.eu-central-003.backblazeb2.com/jesenski-sadovi-roga-26-10-2009/slika_2.jpg)\n\nKer naj bi bila po nekaterih informacijah že znana, kar je bilo kasneje\nrazvidno tudi iz odtisov čevljev v blatu in podpisov na steni, smo kar malo\ncincali. Bi, ne bi, bi, no pa ko smo že tukaj, pa si jo le oglejmo. In ne boste\nverjeli, splačalo se je. Na hitro smo pozabili na vsakdanje tegobe ter se\npopolnoma predali užitku. Nahranili smo si dušo z jamskimi lepotami. Resda\nmajhna jama, pa vendar toliko bolj »strupena«. Ni, da ni! Okrasja v izobilju,\nni blata, skratka prečudovito. Na koncu smo bili vsi trije zelo zadovoljni z\ndnevnim izplenom.\n\n![Tisočletni sadovi podzemlja - rdeča dva ne sodita zraven.](https://jknm-novice.s3.eu-central-003.backblazeb2.com/jesenski-sadovi-roga-26-10-2009/slika_4.jpg)\n\nKo je web mojster Marko Pršina videl fotko jame, je takoj dejal, da je v tej\njami leta 1986 že bil. Želel sem si, da se moti. Potem pa sem to preveril v\nbazi katastra in na spletu, pa so se potrdile Markove domneve. Vsedel sem se na\nstol in se bridko zjokal: pa zakaj se mora to ravno meni zgoditi? Jama je že\nregistrirana z imenom Jama pod štalami (kat. št. 4003). No, zjokal se ravno\nnisem, prav mi pa tudi ni bilo. Drugič bom poslal bolj slabe fotke, da Marko ne\nbo s prve rekel \"Tu sem pa že enkrat bil.\"\n\n![Uživači jesenskih sadov Roga.](https://jknm-novice.s3.eu-central-003.backblazeb2.com/jesenski-sadovi-roga-26-10-2009/slika_3.jpg)\n\nVseeno smo uživali v jesenskih barvah Roga in jam: Franci Zupančič, Jože Tomšič\nin Andrej Gašperič."
  },
  {
    "id": 137,
    "markdown": "# Velika Vratnica in ražnjiči\n\nV jame (žal skorajda vedno v ene in iste, ker\nnovih oz. tistih, v katerih še nisem bil, ne znam najti!) hodim strašit najmanj\ndvakrat tedensko. Ponavadi v Cinka do dna vhodnega brezna ali v Veliko Vratnico\nparkrat gor in dol. Ponavadi z Robertom, ki mu »abzajlanje« še vedno dogaja,\nKlemi in Šulc pa medtem počivata, kaj pa vem ... No, v četrtek zvečer sva se z\nRobertom sicer res spet odpravila v Veliko Vratnico in to niti ne bi bila\nnovica za najboljši jamarski portal, ki ga pravkar berete, če tokrat ne bi bilo\nvse drugače. Prisežem. Šla sva bolj pozno, ker je bil včerajšnji Robertov dan\nnaporna noč (nova deklica pa to!) in je šel po kosilu malce lepotnega spanca\nujet, jaz sem pa kot oče samohranilec za deco doma skrbel, dokler se okoli\nsedmih zvečer ni vrnila preljuba mi soproga. In zdaj del, ki je POVSEM drugačen\nod mojih drugih zapisov: s sabo nisva vzela klobas, ampak ražnjiče! No, evo,\nsem rekel, da bo povsem nekaj drugega?!\n\nEdini problem je bil, da so ražnjiči ostali še\nod poletja, ko smo jih cel kup vrgli v zamrzovalnik in jih potem vmes večkrat\nhoteli za kakšno malico ali kosilo speči, a kaj, ko se je zadeva sprijela v eno\nveliko in nerazdružno kepo. Iz katere je le tu in tam kukala kakšna našpičena\npalčka. A ker sem&nbsp;rekel, da klobas nekaj časa ne bom več jedel in ker se\nmi v trgovino ni ljubilo, sem tisto brezoblično kepo mesa in lesa vzel iz zamrzovalne\nskrinje in jo postavil na kuhinjski pult. Po krajšem razmisleku sem se odločil\nza enostaven pristop - nož in leseno kladivo za zrezke. Sem tolkel in poskušal,\nnekajkrat sem celo toliko zabil nož v meso, da bi ga lahko uporabil kot vzvod,\na je bilo rezilo pretanko in bi ga zlomil. In sem še tolkel in tolkel, dokler\nleseni bat kladiva ni odletel v tri p. m. in mi je v roki ostal samo ročaj. Sem\nskočil v garažo po kladivo in nekajkrat udaril po nožu, vmes je ropot jasno v\nkuhinjo prignal vse moje tri sinove. Se bojim, da ni najboljše, da se učijo od\nnajboljšega, torej od mene, ker bodo potem ko odrastejo, tudi sami takšni carji\nkot sem sam, a naganjati jih nisem hotel. Pa še nekoga sem potreboval, da je\ntisto kepo zmrznjenega mesa držal, saj se mi je ves čas izmikala, kot bi bila\nživa. Otroci so uživali, ko sem zlomil taščin najboljši nož, so se tudi par\nnovih besed naučili. In naučili so se tudi, da se taščine najljubše stvari ne\nvrže v smetnjak pod koritom za organske odpadke ali v smetnjak na terasi za\ndruge odpadke, pa ne zaradi ekologije, temveč zato, ker bi ga lahko tašča\nnesrečo zamerkala ... Takšne stvari morajo zatorej romati direktno ven v\nzabojnik za smeti!\n\nNa tej stopnji sem bil že jezen, zato sem skočil\nv garažo po dleto. Ki je bilo sicer umazano (ne vem kaj sem nazadnje tolkel z\ndletom, a me zaradi jeze ni čisto zares zanimalo!), a sem ga samo malo s krpo\nobrisal in začel nabijati. Otroci so še bolj uživali, ko je kladivo odneslo z\nročaja nekam v tri p. m., in potem je v kuhinjo vstopila tudi moja soproga. Z\nnovo frizuro, ker ima jutri silvestrovanje, a je nisem opazil (frizure, namreč),\nse je pa tudi ona naučila par novih besed, ker si je drznila pripomniti, da se\nto dogaja zato, ker kupujem poceni robo. A tako!? sem vzrojil in najstarejšega\nMaksa poslal v garažo po macolo. Ki pa ni bila poceni, zakaj sem jo kupil, sem\npa že pozabil!\n\nMonika seveda ni vprašala, kaj počnem in zakaj\npotrebujem meso, je pa otroke poslala v bolj varno razdaljo, ko sem tisto\nledeno pizdarijo končno raztolkel. OK, sem enkrat udaril tudi po ploščicah,\nampak klinc jih gleda, smo jih položili že pred sedmimi leti in jih bomo itak\nenkrat morali zamenjati!\n\nVmes je končno priletel še Robert, da sva v\nLadkota zmetala jamarsko opremo in sva pičila proti mirnopeški hosti. Peljala\nsva se seveda mimo Tomove hiše, a ker človek nikakor in nikakor ne povabi na\nkozarček, sva nadaljevala pot in v jamo dvakrat gor in dol in je bilo prijetno,\nopremila in razopremila sva vsak svojo smer. Vreme je bilo lepo, dokler seveda\nnisva zakurila ognja, potem se je pa uscalo. Itak, saj drugače sploh biti ne\nmore, a ne?! A se nisva dala, sva naredila kup žerjavice, potem pa rešetko za\npeko prekrila z alu folijo in nanjo nametala tiste z dletom odkrušene koščke mesa\nin pekla. Robert je pripomnil, da zadeva zgleda kakor živa, pa še prav je imel.\nZa klobase takoj veš, kdaj so pečene, ker jih praktično lahko poješ surove in\njih samo malo pocmariš, da švicnejo, s to novo hrano sva imela pa same težave.\n\nNisva sploh vedela, kako izgledajo dobro in\nzdravo pečeni ražnjiči in sva manjše koščke kar sproti pikala, ko pa je začelo\nše bolj deževati, sva pojedla tudi večje koščke, ki pa mogoče niso bili\nnajbolje pripravljeni. A lakota je le lakota, so nama kar teknili, le ene\nparkrat sem imel občutek, da žvečim napol zažgano radirko, drugače je bilo pa OK.\n\n![Ogenj je lepo prijel ...](https://jknm-novice.s3.eu-central-003.backblazeb2.com/velika-vratnica-in-raznjici-13-12-2009/foto1.jpg)\n\n![... dokler seveda ni začelo deževati in sva kar napol surovo pojedla ...](https://jknm-novice.s3.eu-central-003.backblazeb2.com/velika-vratnica-in-raznjici-13-12-2009/foto2.jpg)\n\nNekaj čez polnoč, ko sva se vračala proti domu, sem\nmimo Tomove hiše spet vozil bolj počasi, če bo človek končno enkrat le stal ob\ncesti in pomahal, naj prideva na kozarček, a ga spet ni bilo. Se moram\npozanimati, če je po rodu kje z Gorenjske!"
  },
  {
    "id": 124,
    "markdown": "# Čaganka - ponovno rojstvo\n\nBil je petek v klubu, ko je padel datum ... Odločitev je bila: opremiti Čaganko, simbol dolenjskega globinskega potenciala in to na slovenski kulturni dan 8. februar.\n\n![Iztegnjeni profil jame.](https://jknm-novice.s3.eu-central-003.backblazeb2.com/caganka-ponovno-rojstvo-13-02-2011/slika_1.jpg)\n\nJernej, Jasna in Šini smo potrebovali aklimatizacijo, zato smo na pot odrinili že na predvečer praznika in to z dvema oldtimerjema - jaz z mercedesom, Šini pa z Ladkom. Utaborili smo se pred vhodom, kjer je kot za nalašč primeren teren za tabor. Bilo je tako prijetno, da smo budni pričakali kulturni dan ravno takrat, ko je bil Veliki voz nad nami.\n\n![Multi kulti pečica. Foto Damijan Šinigoj.](https://jknm-novice.s3.eu-central-003.backblazeb2.com/caganka-ponovno-rojstvo-13-02-2011/slika_8.jpg)\n\nKo je zjutraj prišla okrepitev iz doline (Anže in Klemen), smo po zajtrku začeli z drugo fazo raziskovanja v tej jami, ki nam daje upanja, da postavimo nov globinski mejnik.\n\n![Malica okoli ognjišča. Foto Damijan Šinigoj.](https://jknm-novice.s3.eu-central-003.backblazeb2.com/caganka-ponovno-rojstvo-13-02-2011/slika_4.jpg)\n\nJamo smo opremili do križišča in porabili približno 350 m vrvi. V meandru smo na dveh mestih postavili dodatno vrv za varnejši prehod, neopremljeno pa je ostalo Brezno Stanka Klepca.\n\n![Klemen. Foto Damijan Šinigoj.](https://jknm-novice.s3.eu-central-003.backblazeb2.com/caganka-ponovno-rojstvo-13-02-2011/slika_7.jpg)\n\nKer je zima, smo opazili kar nekaj netopirjev, ki so posamično viseli iz stropa, ponekod pa tudi na ozkih prehodih. Morali smo biti kaj se da pazljivi, da jih nismo prebudili iz globokega zimskega spanca. Nad jamo je bila navdušena tudi Šinijeva sestra Jasna, ki se je pogumno spustila do dna drugega brezna. V jami sem bil že večkrat ter znova in znova spoznavam, da je spoštovanja vredna v vseh pogledih.\n\n![Jasna se spušča v drugo brezno. Foto Damijan Šinigoj.](https://jknm-novice.s3.eu-central-003.backblazeb2.com/caganka-ponovno-rojstvo-13-02-2011/slika_5.jpg)\n\nDa se je vse skupaj res dogajalo, je preveril Miha, ki nas je zunaj pričakal s fotoaparatom.\n\n![Anže v zadnjem metru vertikale. Foto Mihael Rukše.](https://jknm-novice.s3.eu-central-003.backblazeb2.com/caganka-ponovno-rojstvo-13-02-2011/slika_2.jpg)\n\n![Šini prijetno zadovoljen z akcijo. Foto Jernej Tramte.](https://jknm-novice.s3.eu-central-003.backblazeb2.com/caganka-ponovno-rojstvo-13-02-2011/slika_9.jpg)\n\nSeveda so na koncu v stilu jamarske kulture zadišale na ognju pečene klobase. Da pa bodo spomini še bolj bujni, je pred odhodom zajokal Ladko, saj ni hotel zapustiti Čaganke. Najprej smo ga porivali in prepričevali, da se bomo še vrnili, nato pa sem ga potegnil z Mečko, da je vžgal in odpeljal domov, kjer se je jamarska akcija tudi končala.<br><br>Na kulturnem taboru smo sodelovali Jasna in Damijan Šinigoj, Anže Tomšič, Klemen Mihalič, Mihael Rukše in Jernej Tramte."
  },
  {
    "id": 125,
    "markdown": "# Na Vinski gori\n\nZa nedeljo, 13. februarja 2011, se je Jamarska sekcija\nvinogradniškega območja Vinji vrh s pobrateno Jamarsko sekcijo vinskega\nGolobinjeka dogovarjala za skupno akcijo na Vrhu borštov. Ker je bila potem akcija\npreložena smo se Vinjevrhčani odpravili na terensko akcijo, kam pa drugam kot\nna Vinsko goro. To je hrib na vzhodnem pobočju Roga nad&nbsp; Rožancem. Tu sem iskal eno staro jamo Črneč\nprepad. Pravzaprav sem jo iskal že večkrat. Gre sicer za manjšo jamo, a ker sem\nna tem območju precej raziskoval, sem želel vse stare jame na tem območju\npoiskati ter jim določiti pravilno lego, da ne bi prihajalo do zamenjav. Na\ndanašnji akciji sem bil uspešen, jamo sem našel prav tam, kjer naj bi bila po\nzelo skromnem opisu dostopa do vhoda, ki sem ga prebral z originalnega\nzapisnika. Koordinate pa so bile močno zgrešene, za dobrih 400 m.\n\n![Pred vhodom v Črneč prepad.](https://jknm-novice.s3.eu-central-003.backblazeb2.com/na-vinski-gori-16-02-2011/slika_1.jpg)\n\nObiskal sem tudi sosednje Brezno pod Vinsko goro, ki sem ga\nregistriral lani. Brezno je bilo še vedno na istem mestu.\n\n![Pogled na vhod Brezna pod Vinsko goro.](https://jknm-novice.s3.eu-central-003.backblazeb2.com/na-vinski-gori-16-02-2011/slika_2.jpg)\n\nKer sem bil pri iskanju Črneč prepada uspešen in pri tem\ndokaj hiter, mi je preostalo veliko časa, zato sem se odpravil na potep po\nVinski gori. Teren je tu precej skalnat, pravi kamniški gozd, novih jam niti za\nvzorec.\n\n![Kamniti gozd v pobočju Vinske gore.](https://jknm-novice.s3.eu-central-003.backblazeb2.com/na-vinski-gori-16-02-2011/slika_3.jpg)\n\nDa bi se znebil vsaj delček čez zimo z muko nabranih nekaj\nkilogramov, sem se v počasnem tempu ter ob rahlem dežju povzpel na vrh Vinske\ngore. Me je namreč zanimalo, kaj počneta Srečko in Miha na drugi strani in\ngloboko v dolini. Ena mogočna bukev mi je zastirala pogled, zato sem se\npremikal malo v levo malo v desno. Medtem je Srečko že švignil v 70 metrco, le\nMiha je nekaj iskal okrog vhoda. Čelado najbrž. Kakorkoli že, spustil sem se nazaj proti avtomobilu po\nspremenjeni trasi ter uspel najti lepo polšno. Sem sklenil, da bo počakala, da\nzmanjka ta pravih jam.\n\n![Polšna bo najbrž še nekaj časa počakala.](https://jknm-novice.s3.eu-central-003.backblazeb2.com/na-vinski-gori-16-02-2011/slika_4.jpg)\n\nNa poti sem občudoval številne kronice, pokukal v morebitno\ndomovanje manjše živalce v gruči korenin ter nabiral zdravilna zelišča\n\n![Kronice v objemu korenin mogočne bukve.](https://jknm-novice.s3.eu-central-003.backblazeb2.com/na-vinski-gori-16-02-2011/slika_5.jpg)\n\n![Kdo tukaj stanuje?](https://jknm-novice.s3.eu-central-003.backblazeb2.com/na-vinski-gori-16-02-2011/slika_6.jpg)\n\n![Teloh je baje zelo zdravilen. Sporočim!](https://jknm-novice.s3.eu-central-003.backblazeb2.com/na-vinski-gori-16-02-2011/slika_7.jpg)"
  },
  {
    "id": 679,
    "markdown": "# JKNM (spet) prejel nagrado Viljema Puticka\n\nDruštvo za raziskovanje jam Ljubljana je v torek, 11. marca 2025, na Biotehnični fakulteti Univerze v Ljubljani podelilo že 20. nagrado Viljema Puticka, namenjeno najbolj izstopajočim jamarskim dosežkom v minulem letu. Petčlanska komisija je letošnji naslov oziroma kipec Viljema Puticka podelila Jamarskemu klubu Novo mesto za projekt raziskovanja ter pripravo dokumentacije jame Trnuljčica na Kaninu.\n\n![Del raziskovalne ekipe JKNM, ki je prejela nagrado za naj lanski jamarski projekt. Od glavnih raziskovalcev manjka le Klemen Mihalič.](https://jknm-novice.s3.eu-central-003.backblazeb2.com/jknm-spet-prejel-nagrado-viljema-puticka-14-03-2025/20250311_008.JPG)\n\nSvoje lanske dosežke so na razpis DZRJL prijavili Jamarsko društvo Rakek (v imenu raziskovalcev potapljačev Alana Bizjaka, Simona Burje, Sebastjana Gantarja, Jake Petruša in Igorja Vrhovca), jamarji Jamarskega društva Danilo Remškar Ajdovščina, Milan Podpečan in Jamarski klub Speleos Siga – Velenje ter Jamarski klub Novo mesto.\n\nDZRJ Ljubljana podeljuje to nagrado že od leta 2005, vseh 19 kipcev (prvo leto kipca niso podelili v fizični obliki) pa je izdelala keramičarka in kiparka Nataša Prestor. V preteklih letih so JD Ajdovščina, jamarska sekcija PD Tolmin in JD Rakek kipec prejeli po trikrat. JK Novo mesto je do sedaj na tem natečaju »zmagal« dvakrat, tokrat pa smo tudi mi kipec prejeli tretjič. Že projekti, s katerimi smo osvojili »Puticka«, govorijo sami zase. Leta 2009 za raziskave jame Čaganke (najgloblje jame na Dolenjskem), leta 2021 pa za projekt medklubskih raziskovanj v Skalarjevem breznu na Kaninu.\n\n![Pretekli nagrajenci so za razstavo prinesli do sedaj podeljene kipce.](https://jknm-novice.s3.eu-central-003.backblazeb2.com/jknm-spet-prejel-nagrado-viljema-puticka-14-03-2025/20250311_002.JPG)\n\nPredstavniki prijaviteljev so na podelitvi predstavili svoje dosežke, prav vsak pa je bil po svoje poseben. Potapljaško raziskovanje Malega okenca (JD Rakek in skupina potapljačev) in odkritje novih rovov je predstavljalo poseben izziv zaradi dolžine rovov (več kot 938 m) in vzpenjanja ter spuščanja rovov (jo-jo učinek) do večjih globin (-80 m) ter tudi zaradi tega dolgimi časi potopa. Najdaljši je trajal kar 5 ur in pol, potope pa so opravili z zaprtim dihalnim krogom. Rezervnih jeklenk je bilo v jami največ devet. Avtorja meritev in načrta sta Simon Burja in Sebastjan Gantar, v lanskoletnih raziskavah pa so poleg njiju sodelovali še Igor Vrhovec, Alan Bizjak ter Jaka Petruša. Za uspeh vseh raziskovalnih potopov v Malem okencu pa so zaslužni tudi številni potapljači, ki so to vodno jamo raziskovali že pred njimi. Tako pokojna Uroš Ilič in Tomo Vrhovec, potem Miha Pihler in drugi, vse tja do bratov Kuščer, ki sta se v Malo okence kot pionirja jamskega potapljanja potopila že leta 1939.\n\n![Potope v Malem Okencu je predstavil jamski potapljač Alan Bizjak, ki je, samo kot zanimivost, po rodu iz Mokronoga.](https://jknm-novice.s3.eu-central-003.backblazeb2.com/jknm-spet-prejel-nagrado-viljema-puticka-14-03-2025/img_20250311_183106.jpg)\n\nOdkritje jamarjev JK Ajdovščina v jami Zvezda Danica je predstavil Matjaž Pintar. Pri tem je zanimivo, da so v več kot 300 m globoki jami, ki se še nadaljuje in še ni izmerjena, našli stare svedrovce. To je bil dokaz, da je jamo nekdo pred njimi že raziskoval, ne pa tudi registriral. Na podlagi predstavitve na lanskem srečanju raziskovalcev Kanina v Bovcu so po fotografiji zmečkane škatlice cigaret Lord ugotovili, da so bili v jami Tolminci, ki pa so potem na jamo »pozabili.« V jami so namreč našli še nenavadne školjke in jih dali v analizo, ki bo bojda sedaj, skoraj po tridesetih letih, vendarle zagledala luč sveta.\n\nPoseben projekt je bil tudi raziskovanje Vežice 14 pod Lučkim dedcem (Jamarski klub Speleos Siga – Velenje). Zaradi posebne morfologije jame in tudi tega, da je več kot pol raziskav opravil Milan Podpečan, ki je v jami odkril tudi led starega ledenika, pa tudi več kot 30 metrov visoke stebre novega ledu.\n\nRaziskovanje brezna Trnuljčica na Kaninu (JK Novo mesto) je predstavil Jure Tičar. Posebnost raziskav je bila (po preboju meandra na 45 metrih globine) hiter prodor v velike globine, z vsakim metrom pa so se večala tudi pričakovanja. Tudi zato, ker so spodnji rovi le dobrih 70 metrov oddaljeni od sistema Renejevo brezno – P4. Novomeščani smo se trenutno ustavili na globini 924 m, kar pa ne pomeni, da so raziskave končane, saj nas čaka še veliko dela v pregledovanju številnih stranskih rovov v glavnem breznu. Poleg odlične predstavitve in celotnega raziskovalnega poročila je posebnost tega projekta v primerjavi z drugimi tudi zelo dobra dokumentacija in kvalitetno izdelani načrti. Ravno to pa je značilnost jamarskih raziskovanj našega kluba. Za prvo mesto smo poleg kipca prejeli še denarno nagrado v višini 2000 €. Ob okrogli obletnici je namreč glavni pokrovitelj Treking šport dosedanjo nagrado podvojil, za nagrade ostalim prijaviteljem pa sta poskrbela pokrovitelja Kibuba in Iglu Šport.\n\n![Predstavitve so se udeležili številni jamarji iz različnih klubov in kar štirinajst članov našega kluba.](https://jknm-novice.s3.eu-central-003.backblazeb2.com/jknm-spet-prejel-nagrado-viljema-puticka-14-03-2025/20250311_001.JPG)\n\nOb zaključku podelitve je predsednik DZRJ Ljubljana Matic Di Batista dejal, da bodo tako kot do sedaj nadaljevali s podeljevanem Putickove nagrade, njena oblika pa bo še stvar debate. Tudi zato naj poročilo zaključimo s pripombo: Jamarska zveza Slovenije podobnega izbora naj jamarskega projekta, kot je nagrada Viljema Puticka, nima. Po drugi strani pa se na razpis DZRJL vsako leto prijavi relativno malo projektov – doslej največ po štiri. Morda bi bilo smiselno najti skupen jezik med JZS in DZRJL, ki sicer ni članica slednje. So pa člani obeh organizacij predvsem jamarji, ki se na terenu vse bolj povezujemo in se predvsem ne menimo več za nesoglasja, ki so pred več kot dvajsetimi leti privedle do tega, da je DZRJ Ljubljana izstopila iz nacionalne jamarske zveze.\n\n![Kipec Viljema Puticka avtorice Nataše Prestor, ki je izdelala vseh devetnajst do sedaj podeljenih kipcev.](https://jknm-novice.s3.eu-central-003.backblazeb2.com/jknm-spet-prejel-nagrado-viljema-puticka-14-03-2025/20250317_001.jpg)\n\nFotografije Marko Pršina in Anže Tomšič.\n\nMedijski odmev:&nbsp;<a href=\"https://prvi.rtvslo.si/podkast/aktualna-tema/323/175121766\" target=\"_blank\">RTV SLO, Prvi, Aktualna tema</a>"
  },
  {
    "id": 141,
    "markdown": "# Vrnitev na kraj zločina\n\nPoleti smo v Šolnovem breznu kar nekajkrat poskusili izčrpati vodo iz\ndomnevnega sifona, ki naj bi skrival domnevno nadaljevanje in po večkratnem\ntrudu in po nekajkratnih neuspehih nama je s Klemnom končno uspelo izsušiti\nmanjše jezerce (dasiravno globoko najmanj 5 m), a le zato, da sva dokončno\n\"dokazala\", da nadaljevanja ni in da sifon ne obstaja!\n\nA ne glede na dober namen odkriti nove rove ali celo brezna, naju je vseeno\nmalce vest pekla, da sva vso vodo izčrpala in prej lepo kotanjo naredila grdo\n(izčrpala sva vso ujeto vodo), zato sva se v soboto (že v novem letu) odločila,\nda spet skočiva pokukat. Ali je dolgotrajno deževje popravilo\n\"škodo\", ki sva jo naredila, seveda. In ker je posilvestrski čas\nidealen za obisk jam, ker je potrebno skuriti naše polne riti, saj smo vsi\nprenažrti in se ne moremo niti premikati. Zatorej sva s Klemijem bolj zgodaj\nnavila uri in že ob grozljivi deseti uri zjutraj pri meni spila kavo in bila,\nko je zvonilo k opoldanski maši, že v jami. Deževati je nehalo oz. se je dež\nspremenil v sneg. Kar pa ni pomagalo, v jami je voda dobesedno lila po stenah.\nKo sva prišla do kotanje, iz katere sva prejšnjič izčrpala vodo, sva si\noddahnila. Pa ne zato, ker sva se končno umaknila s prhe, temveč zato, ker se\nje kotanja lepo napolnila in je voda zalila vse ponvice in odtekala v jezero\nniže dol.\n\n![Poleti smo se morali do vode spustiti skoraj 3 metre ...](https://jknm-novice.s3.eu-central-003.backblazeb2.com/vrnitev-na-kraj-zlocina-04-01-2010/2a.jpg)\n\n![... zdaj dobesedno bruha iz kotanje ...](https://jknm-novice.s3.eu-central-003.backblazeb2.com/vrnitev-na-kraj-zlocina-04-01-2010/2b.jpg)\n\n![... in teče v nižjeležeče jezero, ...](https://jknm-novice.s3.eu-central-003.backblazeb2.com/vrnitev-na-kraj-zlocina-04-01-2010/2c.jpg)\n\nSva šla dol še do jezera, pa ne zato, ker še ne bi bila dovolj mokra, temveč\nzato, da sva pokurila še nekaj novoletne hrane in pobrala vrečke, ki so nam ob\nčrpanju ušle v globino in se nam tedaj ni ljubilo ponje. Spuščala sva se po še hujšem\ntušu. Voda je tekla v rokave ter mimo ritke v škornje. Še dobro, da imava oba v\nškornjih luknje, da je lahko tudi ven odtekla!\n\n![... ki pa se ne bo napolnilo, saj ima odtok.](https://jknm-novice.s3.eu-central-003.backblazeb2.com/vrnitev-na-kraj-zlocina-04-01-2010/3.jpg)\n\nJezero je bilo sicer višje kakor ob zadnjem obisku, a ne previsoko, ker sproti\ntudi odteka. Malce sva še občudovala lepoto spodnje dvorane, potem pa spet gor.\nJaz bolj počasi, ker sem imel bolj umazan kombinezon in sem hotel, da mi ga padajoča\nvoda še lepo opere ...\n\n<video align=\"center\" src=\"https://www.youtube.com/embed/zYTyBM0yqlw\" width=\"80%\" isUpload=\"true\" />\n\nV prvi, najvišji dvorani, pa je Klemen našel še eno ožinico, ki ni zarisana v\nnačrtu in sva se kakšno urico trudila prebiti skoznjo. Ta se je spustila\nkakšnih 15 m\nnižje v relativno prostorno dvoranico in se zaključila v blatu. Kjer je bil\nlepo viden odtis škornja, torej nisva bila tam dol prva.\n\nMalce, samo malce razočarana sva se potegnila gor in nemudoma postala boljše\nvolje, saj je vmes zapadlo kakšnih 7\n cm snega. In je bilo vzdušje takoj bolj novoletno ...\n\nKontrolno in pospravljalno akcijo sva izvedla Klemen Mihalič in Damijan Šinigoj."
  },
  {
    "id": 121,
    "markdown": "# Polšna na Vrh borštov\n\nV četrtek, 3. februarja 2011, se je majhna ekipa jamarjev v popoldanskem\nčasu odpravila na Vrh borštov nad Luknjo. Najprej smo si ogledali vhod v Malo\nStrašco.\n\n![Drago pred vhodom v Malo Strašco.](https://jknm-novice.s3.eu-central-003.backblazeb2.com/polsna-na-vrh-borstov-04-02-2011/slika_1.jpg)\n\nŽe prej smo opazili, da iz brezna piha, tudi tokrat se je čutil prepih navzven.\nZmenili smo se, da se na naslednji akciji spustimo na dno 17 m globokega brezna ter\npogledamo za morebitno nadaljevanje ali poiščemo kakšno razpoko, ki bi\npripeljala v nove dele.\n\n![Iz Male Strašce je kar pihalo.](https://jknm-novice.s3.eu-central-003.backblazeb2.com/polsna-na-vrh-borstov-04-02-2011/slika_2.jpg)\n\nV bližini Male Strašce smo že prej evidentirali predihano polšno. Lotili\nsmo se širjenja.\n\n![Lotili smo se odpiranje polšne.](https://jknm-novice.s3.eu-central-003.backblazeb2.com/polsna-na-vrh-borstov-04-02-2011/slika_3.jpg)\n\nPo poldrugi uri dela in odstranitvi kar nekaj prsti in kamnov smo jo\nuspešno odprli ter se s prostim plezanjem spustili nekaj metrov do dna.\nMorebitno nadaljevanje je bilo zasuto. Polšno smo tudi zakadili ter opazili, da\nše vedno piha ven.\n\n![Polšno smo odprli.](https://jknm-novice.s3.eu-central-003.backblazeb2.com/polsna-na-vrh-borstov-04-02-2011/slika_4.jpg)\n\nČeprav nismo dosegli pričakovano globino in »spust« do podzemske Temenice,\nsmo bili zadovolji, ker smo se v dobri družbi kar dodobra razmigali in\nzaključili eno od številnih zadev na Vrhu borštov. Tu se bomo še vračali, kajti\ndela je še dovolj. Čaka nas še nekaj vhodov in polšen. Sodelovali Drago Primc,\nJože Tomšič in Borivoj Ladišić."
  },
  {
    "id": 142,
    "markdown": "# Iz Cinka do zvezd\n\nKo te povabi na štrik Marko, pač ne rečeš NE! Saj na štriku\nse seveda nič posebnega ne dogaja, pogovor med vožnjo do jame pa je že en plus,\nzakaj rečeš JA. In ker Marko preverja kondicijo za fotkanje Čaganke in ker je\nslišal, da grem jaz pa večkrat v Cinka, me je povabil. Lep nedeljski dan bi\nsicer lahko preživela tudi drugače, a mu tudi tako ni nič manjkalo. Le meni je\nbilo malo nerodno, ko je Marko vzel svoj (po videzu sodeč) popolnoma nov\nkombinezon, moj je bil pa tako usran, da je pokonci sam od sebe ob avtu stal.\nIsta zgodba se je ponovila s pasom in škornji, le pri rokavicah me je malce\nzaskrbelo, ker je Marko nataknil posebne gumijaste, ki jih pri jamarjih še\nnisem opazil, večkrat pa na finih damah, ki so pomivale posodo ali v filmih pri\npaznikih, ki so iskali še posebej skrito prepovedano robo ...\n\nKakor koli, opremljen s sto in petdeset metrskim štrikom sem se spustil v\nglobino opremljati, s kar nekaj treme, ne tajim. Če nad tabo visi Marko, pač ne\nmoreš kar nekaj potegnit, se strinjate? In meni se je seveda zgodilo prav to,\nda sem potegnil kar eno smer, malce pred dnom vhodnega brezna pa še eno\npritrdišče falil. Saj, če bi bil nad mano Miha, bi že lajal in zezal, Marko je\nbil pa lepo tiho, kar je še huje. In seveda veš, kaj si človek misli o tebi, ko\ntolikokrat greš v Cinka in ne najdeš pritrdišča ...\n\n![Na robu 103-metrske vhodne vertikale.](https://jknm-novice.s3.eu-central-003.backblazeb2.com/iz-cinka-do-zvezd-07-01-2010/3.jpg)\n\nNo, sem ga potem končno našel in sva se spustila, pojedla čokoladico, potem pa\nsem v ožino za nadaljevanje vrgel transportko, ker je bilo dno zelo razmočeno od vode (zgoraj\npa sneg) in da se Marko ne bi preveč umazal. Ker je hotel sprobati še ožino.\nEvo, priznam, sem kar nekako upal, da se bo vsaj malo, malo zataknil, ker v\nCinku ni bil že 24 let, pa je zdrknil čez in nazaj, da niti ust nisem uspel\nzapreti. Človek je pač takšen, da sočloveku ne privošči majhnega zadovoljstva,\nrazumem. In ker dol nisva imela več kaj početi, sva se odpravila gor.\n\n![Pred vstopom v ožino čist kot solza.](https://jknm-novice.s3.eu-central-003.backblazeb2.com/iz-cinka-do-zvezd-07-01-2010/1.jpg)\n\n![No, v ožini prostora res ni na pretek.](https://jknm-novice.s3.eu-central-003.backblazeb2.com/iz-cinka-do-zvezd-07-01-2010/2.jpg)\n\nSem upal,\nda bom vsaj pri vzpenjanju lahko naredil vtis nanj, pa sem tudi tu delal račun\nbrez krčmarja ... Ko sem pospravil prvi štrik v transportko, je že vpil, da je\nzunaj, meni je pa še krepko med nogami kapljajo, preden sem prilezel ven. Že v\ntemo in mraz! Hkrati pa v najlepše zvezdno nebo, ker sva si na Podstenicah vzela\nnekaj čudovitih minut za opazovanje in videla res ogrooomen zvezdni utrinek čez\npol neba. Pa še enega sem na hitro lahko prižgal na skrivaj in že sva letela\nproti domu, kjer mi je človek mnogih talentov v zahvalo še eno na orglice zaigral ...\n\nV zvezde gledala Marko Pršina in Damijan Šinigoj.\n\nPS: Preostanek čokolade in aluminijasti ovitek je pa zaradi nesporazuma ostal na dnu vhodne vertikale. Naslednji potnik tja dol ima pravico čokolado pojesti, ovitek pa kot dolžnost odložiti na zato predvideno mesto v smetnjak. Sva šele zunaj pogruntala, da je spodaj ostal ... Sorry."
  },
  {
    "id": 145,
    "markdown": "# Brajerjeva jama - napad na drugi vprašaj\n\nKer so kar druga za drugo odpadale napovedane jamarske akcije\nza minuli konec tedna, smo na mirnopeškem koncu na hitro našli rezervo in se\ntako v soboto, 16. januarja 2010, spustili v Brajerjevo jamo. Pred vhodom smo\nse kar nekaj časa ukvarjali z odklepanjem »žabce«, tako da sem se že spraševal,\nče nam je ni kdo že zamenjal? Andrej je bil zadolžen za opremljanje, z Anžetom\npa sva postala šerpe za vse tisto, česar Andrej ni mogel pripeti nase. Tokrat\nsmo v jamo nesli skoraj celotno zidarsko opremo (zidarsko vedro, zidarsko\nkladivo, špico, fangel, ...), samo mešalca nismo vzeli s seboj. Hvala bogu, saj\nje bilo blatne malte več kot dovolj.\n\nNamen tokratne akcije je bil širjenje ožine pri drugem\nvprašaju v spodnji dvorani - v neposredni bližini t. i. sfinge. Andrej je\nnekako slutil, kakšen bo čez eno uro in se je za fotografsko akcijo odločil že\nna začetku.\n\nSamo nadaljevanje se prične pod podorno skalno gmoto. Anže je\npredlagal, da naj kar jaz začnem s širjenjem in jaz kot resen oče, sem ga seveda\nubogal. Zgleda, da je slutil, da je v manjši kotanji ujeta voda, ki sem jo jaz\nveselo \"popivnal\". Ampak verjemite mi, nič ni profitiral, na koncu\nsmo bili vsi enako mokri in vsi enake barve. Nekako nama je uspelo razširiti\nprvo ožino, ki je bila zapolnjena z blatom in sigo. Ožina se je v nadaljevanju\nprevesila v manjše brezno, v katerem pa je nadaljevanje onemogočila skalna\ngmota sige, za katero smo sprva celo mislili, da je kamen. Sledilo je ponovno\nrazbijanje s prej omenjeno zidarsko opremo - pa še Andrej se nama je pridružil\nin se odločil, da bo polnilo kar odkopal. To mu je uspelo, kajti prikazali sta\nse kar dve možni nadaljevanji.\n\n![Runk, runk, …](https://jknm-novice.s3.eu-central-003.backblazeb2.com/brajerjeva-jama-napad-na-drugi-vprasaj-20-01-2010/p1120955.jpg)\n\nAnže se je odločil za desno varianto in že sva ga z Andrejem\nnavezala, da se je bolj varno počutil. Za njim je takoj ušel še Andrej, jaz sem\npa ostal, da čuvam prehod, pa itak mi je karbidka ugašala, pa … (kaj vse se\nčlovek spomni ob takih trenutkih). Torej: novih delov (dve manjši dvorani) je\ncca 30 m,\nna koncu druge se kaže novo nadaljevanje. Trenutno je sicer neprehodno, vendar\npo besedah Anžeta in Andreja močno piha. Ne vem zakaj jima človek nebi verjel?\nPrisotno je tudi kapniško okrasje (nekaj podobnega, kot na dnu spodnje dvorane),\nheliktitna mreža, različno veliki kristali kalcita in posebni kapniki, ki jih\nne vidiš v vsaki jami. Naslednjič, ko bo »manj« blata, bo tudi kakšna fotka na\nto temo.\n\n![Bom priden, bom molil, …](https://jknm-novice.s3.eu-central-003.backblazeb2.com/brajerjeva-jama-napad-na-drugi-vprasaj-20-01-2010/p1120957.jpg)\n\nV času Andrejeve malice sva z Anžetom naredila še malo\nlepotnih popravkov prehoda, da naslednjič ne bo izgovorov. Blato, ja tega je\nbilo pa dovolj. Tako smo nekako močno blatni, predvsem pa glede na \"izkupiček\"\nzelo zadovoljni akcijo zaključili malo čez četrto popoldan.\n\n![Tako smo lepi, lepi in blatni.](https://jknm-novice.s3.eu-central-003.backblazeb2.com/brajerjeva-jama-napad-na-drugi-vprasaj-20-01-2010/p1120960.jpg)\n\nV blatu uživali: Andrej Gašperič, Anže Tomšič in Jože Tomšič."
  },
  {
    "id": 146,
    "markdown": "# Test luči v Pihalniku\n\nOb tradicionalni petkovi kavi sva imela s Šinijem\ntradicionalen petkov pogovor: kam gremo ta vikend v jamo? In sem mu enkrat za\nspremembo predlagal obisk toplic, kjer bi se lahko skupaj namakala v topli\nvodi, uživala v savni, opravila piling kože ... Ne vem, zakaj bi bila takšna\nideja tako smešna, vendar sva oba bruhnila v smeh. Taka možaka kot midva se\nseveda za vikend odpraviva pogledat kakšno jamo. In sva razmišljala, kam bi\nšla. Ob 9500 registriranih jamah v Sloveniji bi se zdela odločitev lahka,\nvendar če kdo spremlja najine podvige, opazi, da sva se omejila le na peščico\ndolenjskih jam. Mala in Velika Vratnica, Cinkov križ, Šolnovo brezno, Čaganka\n... Marsikomu bi se ob obilici preostalih jam to zdelo kratkomalo smešno,\nvendar ne razume, da sva se s Šinijem odločila, da postaneva specialista prav za\nte jame. Da bi lahko tudi ponoči prišla do dna! Kvaliteta pred kvantiteto!\nsva rekla in se odločila za Pihalnik.\n\nKo so fantje nazadnje šli v Pihalnik trenirati obiskovanje\njam v težavnih razmerah (kar si lahko preberete <a href=\"/novica?id=136\" target=\"_blank\">v Šinijevi novički</a>), so\nopazili, da se je na dnu jame v ilovici naredil kanal, ki je požiral veliko\nvode. Ker zadnje čase ni bilo večjega deževja, sva se odločila, da bova\npreverila, kam je voda odtekala. Pripravila sva se res strokovno, saj sva že\nvnaprej predvidevala, da bo akcija zahtevala tudi nekaj kopaškega dela. Opremila\nsva se z motiko Šinijeve tašče (ki se mimogrede uporablja za okopavanje\nmotovilca in ne za ruvanje 50\n kg skal) in kateri sva strokovno odrezala dobršen del\nročaja, seveda za lažje rokovanje v utesnjenih prostorih. Ko sva prišla do dna 105 m brezna, sem strokovno\nugotovil, da je kanal zasula ilovica z večjimi kosi skal. Sva se seveda polna\nentuziazma vrgla na delo in skale so kar letele po zraku, dokler nisva po 15\nminutah obupala in ugotovila, da se bova morala za nadaljnje uspehe ustreznejše\nopremiti.\n\nKer je najin prvotni načrt - to je odkritje nadaljnjih 200 m jame - neslavno\npropadel, sem imel seveda rezervni načrt. Že pred časom sem namreč kupil\nreflektorje, namenjene osvetljevanju vrtov, ki sem jih predelal za potrebe\nosvetlitve snemanja v jamah. Reflektorji so me stali 15 €, za napajanje pa sem\nuporabil svinčene akumulatorje, ki sem si jih \"sposodil\" pri Šiniju in so v osnovi namenjeni poganjanju električnega skiroja. Zraven sem prištel še\n5 € za halogenske žarnice in dobil kompletni jamski osvetljevalni sistem za\nborih 20 €. Sam nase sem bil prav ponosen, saj sem prej gledal profesionalne\nizvedbe luči, katerih cena pa je vedno krepko presegala 300 €. Šinija sem\npostavil v različne prizore in na koncu zmontiral eksperimentalni filmček.\nKvaliteta posnetkov in osvetlitve je na moje presenečenje na zadovoljivem\nnivoju. Seveda so potrebne še rahle izboljšave patenta, a glede na rezultate si\nv prihodnje obetam še marsikateri dober jamarski film.\n\n<video align=\"center\" src=\"https://www.youtube.com/embed/bk5CWJCflvs\" width=\"80%\" isUpload=\"true\" />\n\nKopala in snemala sva Damijan Šinigoj in Klemen Mihalič.\n\nPS: Ko sem se vračal proti površju, se sam sebi nisem zdel\nveč tak mojster, ki je naredil odlično luč za 20 €. Razlika med mojo lučjo in\ntisto za 300 € je namreč v tem, da tista skupaj z baterijo tehta 300 g, pri moji pa je samo en\nakumulator težak skoraj 4 kg.\nKaj češ?, sem si rekel in otovorjen odšvical do vrha."
  },
  {
    "id": 148,
    "markdown": "# Nove dimenzije na Poljanski gori\n\nŽe zjutraj sem se zbudil z veliko mislijo, da bo sedmi\nfebruar pisan v zgodovino našega kluba. Po vsem pripovedovanju Srečka, da je\nnašel luknjo, iz katere buči šum slapu, sem vedel, da smo na pravi poti! Pa še\nblizu Čaganke je, tako da se nisem obotavljal, Gregor pa tudi ne ...\n\nNajprej smo se borili s snegom, saj ga je bilo 15 cm \"na\nfrišno\", ceste seveda nesplužene, mi pa z Meganom …A so \"gudjerke\"\nopravičile svojo ceno! Pa še Srečka smo imeli v avtu. Hvala bogu, da je vhod v\njamo ob cesti, saj je bilo snega toliko, da smo ga imeli tik pod jajci. No,\nvsaj jaz, ki jih imam niže, kot onadva velikana.\n\n![Pred akcijo sredi snežne pravljice.](https://jknm-novice.s3.eu-central-003.backblazeb2.com/nove-dimenzije-na-poljanski-gori-08-02-2010/01_jamarska_01.jpg)\n\n![Vhod od blizu.](https://jknm-novice.s3.eu-central-003.backblazeb2.com/nove-dimenzije-na-poljanski-gori-08-02-2010/02_vhod_od_blizu_01.jpg)\n\nPrvi sem na toplo smuknil jaz, prva dva metra kar prosto in\ntakoj zagledal nemško čelado. Kar iz navade sem hotel reči Dober dan!, a je\nbila pod čelado samo zemlja. Najprej sem šum vode primerjal s tistim iz\nStraškega mejnika in sklepal, da smo v precej večji podzemni banji! Namreč, če\nv jami slišiš reko, potem je to gotovo samo potok, ker se v jami vse potencira!\n\n![Pogled proti vhodu.](https://jknm-novice.s3.eu-central-003.backblazeb2.com/nove-dimenzije-na-poljanski-gori-08-02-2010/03_pogled_proti_vhodu_01.jpg)\n\nMeander nas je ustavil na globini 4 m, v katerem je tudi teklo v potokih – a od\nnašega švica. Zaskrbelo nas je, ker sem jaz zamenjal macolo za kamen in jo\nvrgel v stopnjo niže. Srečko je tega pri meni že navajen, zato se je samo\nsmejal. Ne vem, ali mu je bilo res tako smešno ali pa je s smehom samo zadrževal\njezo? V nadaljevanju sem iz odgovornosti še bolj kopal, tudi z obcestnim kolom,\nki ga je prinesel Gregor. Žal je tudi kol končal podobno kot macola in šele z\nnaslednjim kolom mi je uspelo! Če ne bi vrgel macole v globino, tudi kola ne bi\nimeli – slednji pa se je izkazal za odličen vzvod! Sklenil sem, da bom Srečku\nkupil eno macolo kar vnaprej, da mi jo bo naslednjič z lažjim srcem dal v roke\n... Kmalu smo prehod razširili in s Srečkom sva šla v izvidnico pet metrov\nniže, v zasigano stopnjo nad breznom. Prvi zvoki iz mojih ust so bili barve\nGargamelovega glasu, opis brezna pa črna luknja. Zasigano brezno se z globino\nširi neenakomerno v nekakšne balkonske nivoje, iz katerih se voda preliva v\npotokih, na koncu pa izgine v črno luknjo nekje 35 metrov niže. Zgradba jame in\nvelikost prostorov me nekako spominja na najgloblje jame iz tega območja ...\n\n![Nad črno luknjo!](https://jknm-novice.s3.eu-central-003.backblazeb2.com/nove-dimenzije-na-poljanski-gori-08-02-2010/04_nad_crno_luknjo_01.jpg)\n\n![Nejasen pogled v globino. Na steni se vidi tekoča voda.](https://jknm-novice.s3.eu-central-003.backblazeb2.com/nove-dimenzije-na-poljanski-gori-08-02-2010/05nejasen_pogled_v_brezno_malo_se_vidi_voda_01.jpg)\n\nNadaljnje prodiranje ni bilo v prvotnih načrtih današnje akcije,\nzato smo spust v globine pustili za naslednjič, ker se bo ta zgodba gotovo še nadaljevala\n… Dotlej si pa v uteho oglejte Srečkov video s prikazom, kako obcestni koli v globino izginjajo!\n\n<video align=\"center\" src=\"https://www.youtube.com/embed/_wyT_lxg5wQ\" width=\"80%\" isUpload=\"true\" />\n\nSneg plužili in s sladkim priokusom odšli domov: Gregor\nBrulc, Srečko Vidic in Jernej Tramte.\n\n## Opomba urednika\n\nČelada je ziher italijanska! Je eno takšno tudi moj oče imel. Privezal jo je na dolg kol in z njo gnojevko preko premetanega gnoja zlival. Je bila 40 let v gnoju, pa ni prerjavela, pa smo zato raje gnojišče ukinili ;-)\n\n## Dodatek 15.2.2010\n\nOpažam, da smo jamarji precej praznični. Takrat, ko ne-jamarji\njedo tenstan krompir in govedino iz goveje župce, se mi premočeni in blatni\ntenstamo v ožinah. Tokrat smo naleteli na Valentinovo, zato je bilo lepo, da\nsmo šli obiskati aktualno jamo in ji čestitati za praznik. Prinesli smo ji\nsvetlobo, ona pa nas je očarala s svojimi lepotami in dimenzijami.\n\n![Snemalna oprema je pripravljena.](https://jknm-novice.s3.eu-central-003.backblazeb2.com/nove-dimenzije-na-poljanski-gori-08-02-2010/1.jpg)\n\nBrezno, v katerega smo zadnjič samo kukali, se je končalo 35 m niže. Brezno je zasigano\nin polno kapnikov vse do tal. Voda teče iz vseh strani in škropi, kot bi padal\ndež. Ko sem se približeval dnu, ga sprva ni bili videti, nato pa sem ob robu\nzagledal neprehodno razpoko, ki je potrdila naše nedvoumno prepričanje, da jama\nskriva nekaj velikega ... Za razpoko se skrivajo nove dimenzije, ki jih z lučjo\nnismo mogli oceniti. Vidi se samo temni prostor in veliko jezero, kar nakazuje\nna začetek nekaj izjemnega.\n\n![Srečko in Gregor v meandru.](https://jknm-novice.s3.eu-central-003.backblazeb2.com/nove-dimenzije-na-poljanski-gori-08-02-2010/3a.jpg)\n\n![Tehnične težave - vlaga!](https://jknm-novice.s3.eu-central-003.backblazeb2.com/nove-dimenzije-na-poljanski-gori-08-02-2010/4.jpg)\n\nKot zanimivost naj povem, da vrh tega brezna leži 2 m pod cesto, zato se sliši\nhrumenje avtomobila. Nenavadno pa je to, da je na globini 10 m tolikšna količina vode,\nčeprav se v okolici temperatura že dolgo ni dvignila nad ničlo. Skratka, tale\ndodatek k raziskovanju VK 11 ni zadnji, zgodba se nadaljuje …\n\nZaljubljeni v VK 11: Gregor Brulc, Srečko Vidic in Jernej\nTramte.\n\n## Dodatek 2.3.2010\n\nKo si že nekaj časa jamar in ko misliš, da lahko predvidiš\nmarsikaj, se kdaj pa kdaj lahko tudi krepko zmotiš! To nedeljo smo bili močno\npresenečeni, ko smo Gregor, Srečko in jaz po štirih akcijah končno razširili\nrazpoko in se v slapu vode spustili do dna dvorane na globini 50 m. Seveda, če bi bil z nami\nŠini (doktor ožin), bi nam uspelo že prej, a čas za prekinitev raziskovanja tokrat\nni igral pomembne vloge.\n\nLogično je, da če voda v dvorano priteka, potem se lahko v najslabšem primeru\npričakuje vsaj majhen meander ali razpokico, v katero voda tudi odteka. Mi pa\nsmo se na dnu zmedeno ozirali naokoli, kot da smo nekaj izgubili. Sicer je\ntokrat Srečko vrgel štemmajzelj v ožino, a ne zaradi tega ... Še danes nam ni\njasno, kje in kam voda odteka? Teoretično že, ampak da je to možno v realnem,\npa si nihče od nas ni niti približno predstavljal. Zaradi blatnega jezera in\nslapu jame nismo mogli natančno pregledati, a je vseeno upanja precej manj.\nJamo smo razopremili, načrtujemo pa, da se bomo vanjo vrnili ob suši, ko vode\npo »našem predvidevanju« ne bo.\n\nOstalo je nekaj malih vprašajev, ki pa jih bomo reševali poleti.\nNa koncu smo naredili še zaključno dejanje tako, da smo šli na prigarano pizzo,\nzaključne besede raziskovanja pa nismo mogli najti. Opravičujemo se vsem, ki\nsmo jim vlivali prazno upanje. Tako je pač v jamarstvu, vendar nič ne dé - upanja\nje na pretek!\n\nMokri kot miši smo se na dnu začudeno gledali: Gregor Brulc, Srečko Vidic in Jernej\nTramte."
  },
  {
    "id": 147,
    "markdown": "# Ne me j****\n\nV mirnopeški dolini in okolici se (med jamarji) ta čas svet vrti okoli\niskanja dihalnikov. Nekaterim se to zdi odveč, drugi v tem vidimo možnost za nova preizkušanja svojih kopaških znanj. Spodaj\nopisano dogajanje res ni prvovrstna agencijska novica, ampak ko v Mirni Peči najdeš\nluknjo vhoda, v katero lahko porineš glavo skupaj s čelado vred, preprosto\nmoraš nekaj napisati ...\n\nČe se občasno družiš za Markom Pršino na njegovih fotografskih\nakcijah, nekako postaneš \"pametnejši\" in to hočeš hitro prodati\nnaprej. Tako jaz v ponedeljek zvečer hitim Dragu razlagat' o sistemu jam na\nRadenskem polju, vse skupaj pa še zmešam&nbsp;\nz mojimi sanjami o podzemnih delih reke Temenice ... Že mu na papir\n(račun za dve pivi) rišem dele okrog Vrhovega, kjer Temenica ponira ob stoletnih\nvodah, z vsemi predpostavkami, višinskimi razlikami, … Vse to z namenom, da on naslednji dan pregleda ta\nteren. In padale so konkretne odločitve oziroma naloge ...\nČe si v gostilni, so itak stvari bolj jasne! In tako se Drago poda na ta njemu\nše neznani del in s sabo vzame še Anžeta. In glej ga zlomka, kljub moji \"dobro\nnarisani specialki\" jima ne uspe najti želenega cilja. Hvala\nbogu, za nas!\n\nNi mi preostalo drugega, kot da jima (v sredo, 27.1.2010) sam pripravim eno\nkratko izobraževanje na terenu. Pa se je Anže kmalu premislil. \"Se 'mam za\nučit\", je bila njegova. Tako se z Dragom v popoldanskem času sama odpraviva\nnajprej v Grč vrh, da poiščeva in pregledava dihalnike, predvsem pa da\nfotografirava vhod v&nbsp; Jamo Grč vrh 3\n(delovni naziv), ki je ponovno znatno onesnažen s komunalnimi odpadki in deli\nkadavra. Ob tem sva se spomnila na vseslovensko akcijo Očistimo Slovenijo. Samo\nše na april morava počakati, da bo vse očiščeno, sva si dejala, potlej bomo pa\nraziskali, kaj se je skrivalo pod smetmi.\n\nV nadaljevanju sva šla še na Vrhovo - mimo Jame dveh rokavic\n(do v ponedeljek zarisanega cilja). Ma, saj fanta nista bila tako daleč proč od\njame - le nekaj metrov zraven njunih stopinj je čakala. Pokažem mu požiralnike, za katere\nvidiva, da so predihani. Že so padali plani: naslednjo nedeljo bomo pa … Zagreta\ns planiranjem in obdana z mrakom, hitiva proti avtomobiloma, ko sem se spomnil,\nda mu moram še nekaj pokazati. Vzel sem specialno luč za iskanje dihalnikov\n(verjetno zanjo še niste slišali, ampak obstaja!) in jo mahneva pogledati še domnevno\nbrezno, ki je bilo zasuto z vejami. Tokrat je bil na novo notri še del starega\nvoza, nekaj komunalnih odpadkov, skratka žalosten pogled. Vendar ker sva imela\nčarobno lučko, nama morala ni padla in sva hitela pregledovati okolico, ki je\nposejana z manjšimi vdori.\n\n![Nasmejani Drago, kako da ne ... Foto Jože Tomšič.](https://jknm-novice.s3.eu-central-003.backblazeb2.com/ne-me-j-28-01-2010/1.jpg)\n\nNa robu udora sem nenadoma zagledal nekaj, kar močno\nspominja na vhod in res: našla sva pravi vhod! Kleče sem baje vpil: Ne me j..., ne me\nj.…, in tako sem nevede določil ime vhoda in gotovo tudi jame v nadaljevanju. Vhod je za mirnopeške razmere sorazmerno velik, saj gre en normalen jamar\nnormalno skozi. Trenutna globina je 1.5\n m, nadaljuje se v dve smeri (sredina je lahko tudi polnilo)\nin kar je najbolj obetavno, iz jame piha … Preverjeno, ker sva to opazila na bršljanu\nin vodni pari. Lahko upravičeno pričakujete, da bo nadaljevanje zgodbe že v kratkem.\n\nZ lučko jame iskala: Drago Primc in <b>Jože Tomšič</b>.\n\nPS:&nbsp;<br>Vsem\nnejevernim Tomažem, ki dvomijo, da je Moj dihalnik prava stvar, pa še kratek video.\n\n<video align=\"center\" src=\"https://www.youtube.com/embed/cdoy4hVcMFU\" width=\"80%\" isUpload=\"true\" />\n\n### <b>Dodatek 2.2.2010</b>\n\nNajnovejše odkritje na mirnopeškem koncu - jama Ne me j*** – nima zaman\ntakšnega imena. Po številnih telefonskih klicih smo se na snežno soboto na\nčaju in kavici z vsemi potrebnimi dodatki uspešno dobili Franci, Primož in moja\nmalenkost Drago. Tom je moral biti v službi, zato smo k tej famozni jami odšli\nsami. Lepo smo si razdeli delo: Primož ogenj, Franci pomaga Dragu … Samo ni\ndolgo pomagal, ker je Primož našel dihalnik in je že kopal …\n\nSprva nisem mogel dojeti, zakaj moramo v Mirni Peči stalno kopati in zakaj\nso jame zmeraj zasmetene. Saj smo že vajeni, da iz jame vlečemo crkovino, ampak\nkokain v jami? Tega pa res nismo pričakovali. Ja, sem mislil, da bomo kaj\nzaslužili, ampak je Franci izjavil, da je v polivinilasti vrečki le škropivo\nčudnega imena\n\n![Kostko in \"kokain\".](https://jknm-novice.s3.eu-central-003.backblazeb2.com/ne-me-j-28-01-2010/smeti.jpg)\n\nPrav besen, ne zaradi tega ker ni kokain, temveč zaradi škropiva v jami,\nsem še malo kopal, nato pa so že sledile menjave delovne sile. Naknadno je na\ndelovno akcijo iz službe prišel še kamnolomec Tom (z vsemi klobasami in pivom,\nda se je malo oddolžil za zamudo) in se lotil največje skale. Tekom dneva sta\nna delovišče prišla še kontrolorja Anže in Andrej - preveriti in dokumentirati\nakcijo, da bo vse uradno.\n\n![Delovišče.](https://jknm-novice.s3.eu-central-003.backblazeb2.com/ne-me-j-28-01-2010/delovisce.jpg)\n\nPo treh ali petih urah kopanja, saj ne vem točno, smo odprli ožino in bam\n…, gremo noter! Franci kot prvopristopnik se spusti najprej in že vse sanje\nuniči z besedami: \"Saj ni nič posebnega, se zapre!\" Madona, saj ne\nmoremo verjeti. Grem še sam preveriti in spodaj je res le eno samo veliko, 14 m globoko razočaranje. Ja,\nja, ampak upanje umre vedno zadnje, še je možno nadaljevanje!\n\n![Ob ognju](https://jknm-novice.s3.eu-central-003.backblazeb2.com/ne-me-j-28-01-2010/ob_ognju.jpg)\n\nZunaj smo do konca pojedli klobase, po grlu zlili pivo, pospravili bazni\ntabor in se od Ne me j**** poslovili.\n\nSodelujoči na akciji: Primož Paterneš, Franci Zupančič, Jože Tomšič in\nbesni <b>Drago Primc</b>."
  },
  {
    "id": 149,
    "markdown": "# Kulturni dan v Kotarjevi prepadni\n\nAndrej Gašperič, Franci Zupančič, Jože Tomšič in Uroš Mervič so že novembra\nlani opremili dostop do težko dosegljivega okna nad jezercem v Kotarjevi\nprepadni. Gašperič je prosto preplezal zadevo in jo opremil, da so prišli do\nkakšnih 5 m\ndolgega \"podesta\" z večjo kopo sige, na vrhu katere se je videlo\nnadaljevanje, za katerega bi bilo potrebno širjenje, a so vmes našli toliko\nvečjih, globljih, zanimivejših jam, da so na dvoranico v Kotarjevi prepadni\npozabili.\n\nUroš pa ne, seveda. Je vabil in klical, odziv je bil žal bolj kilav. Saj jaz bi\nkdaj prišel, rad hodim po luknjah, a kaj, ko vedno pritisne takšno nemogočo\nuro, ko se ravno spat odpravljam in se mu nikoli ne odzovem. Potem je pa dan\npred kulturnim praznikom poklical in akcijo zakazal za ob 14. uri. Kar je bilo\nkul tudi za Jerjena Šulca in smo pičili. V jamo in prek jezera in prek ožinice\ndo ozke luknjice, za katero se je slutilo manjšo dvoranico. Kaj slutilo,\nvidelo! A je bila luknjica tako majhna, da bi jo bilo nujno razširiti. Tega pa\nne znam, saj bolj kot z macolo s svinčnikom operiram (ok, to je prispodoba, saj\nrazumete, mar ne?). Če tolčem z macolo ali s kladivom, znam včasih tudi po\nmehkem udariti! In smo tisti ozek prehod razširili toliko, da je gor lahko prišel\npogledati tudi Uroš, ki ga je malo več čez prsni koš in smo drug drugemu\npljuvali v roke in tolkli in vrtali, pa nič. NIČ. Nič nismo razširili, le\nnavrtali in okrušili smo skalo. Pa je noč prišla in lakota in smo zaključili z\nobljubo, da naslednji dan, ko naj bi se imel kulturni praznik zgoditi, spet\nposkusimo.\n\n![Pred spustom v jamo.](https://jknm-novice.s3.eu-central-003.backblazeb2.com/kulturni-dan-v-kotarjevi-prepadni-11-02-2010/1.jpg)\n\nBili smo polni pričakovanja, res, ker nova dvoranica v že\npred desetletji odkriti jami ni kar tako. Spet smo se zmenili po kosilu, da sva\nlahko še Suki in jaz prišla, a ker se je obetala nova dvoranica odkriti in\nizmeriti in ker smo ogromno dela že postorili, sta se nam pridružila še Miha in\nJože. Že na začetku se je zataknilo, ker je Miha še tri dodatna pritrdišča\nnapravil, dasiravno smo mi gor stali na snegu in smo hoteli čim prej na toplo.\nPravila so pravila in nič ni pomagalo, da smo mu sneg dol brcali, da bi pohitel\n– on si je vzel čas! Smo prišli do ožine, za katero se je videla dvorana in\njasno, Miha in Jože, ki oba skupaj nimata 50 kilogramov, sta\nenostavno šmrcnila skozi ožino, ki naj bi jo s skupnimi močmi razširili. Ostali\nnaj se pa slikamo, jasno, da ne uporabim kakšne bolj hude besede. Sva s Sukijem\ntudi poskusila, pa ni šlo. Je preveč stiskalo in pritiskalo in posledično\nstisne ritko in ne gre. Suki se je nekaj razburjal, če bi onadva iz druge\nstrani razširila, ker je bilo več prostora za zamahnit, a je Miha že raziskal\nnovo dvorano in ker ni bilo nobenega nadaljevanja, se je odločil, da nima\nsmisla širiti. Da kdor hoče, naj pride, kdor pa ne, pač ne. In je Suki še\nenkrat pritisnil in je hotel, pa ni šlo in je nekaj hudih besed zletelo v novo\ndvorano, potem sem poskusil jaz. Ni šlo, jasno in ko sem že ravno hotel\nobupati, sem stisnil zobe in rito in se razjezil in porinil in je šlo. Začuda!\nKer je res tako ozko, da moraš na drugo stran brez čelade, da se ne zatakneš!\nIn ko sem bil na drugi strani jaz, je pritisnil tudi Suki, kaj pa vendar\nmislite! In ko smo se ravno že po hrbtu trepljali, je z dopoldanske smuke\npriskakljal še Klemi in tudi on šmrcnil noter z lahkoto, ker sva s Sukijem\ntisto luknjo že oreng razširila z najinim kopitljanjem!\n\n![... in je šlo skozi!](https://jknm-novice.s3.eu-central-003.backblazeb2.com/kulturni-dan-v-kotarjevi-prepadni-11-02-2010/2.jpg)\n\nNa drugi strani je ostal le Uroš, kar se mi ni zdelo prav,\nzato sem mu predlagal, da če bi se izmeril čez prsni koš, da bi približno\nvideli, koliko moramo razbiti še zanj, pa je rekel, da ni pomembno. Če je\ndvorana zaprta, je pač zaprta, da nas še v dvoranici s Tomovo lobanjo čaka eno\nširjenje ... Novo dvoranico smo izmerili in porisali, a smo že na začetku\nugotovili, da nismo bili prvi v njej, saj se je nekdo 7. maja 1997 podpisal v\nnjej. No, več njih, a nam imena niso znana. V dvorani je bilo nešteto kobilic\nin polno kunčjih drekcev, netopirjev pa ne.\n\n![Uroš med globokim dihanjem v stiskalnici.](https://jknm-novice.s3.eu-central-003.backblazeb2.com/kulturni-dan-v-kotarjevi-prepadni-11-02-2010/3.jpg)\n\nSmo torej odšli nazaj, kar je lažje reči, kakor storiti. Sukija je Klemen\nrinil, Uroš pa vlekel in je nekako šlo, Klemi se je iztisnil ven kakor kalodont\npasta, jaz sem imel pa problem. Pa ne toliko s pritiskanjem skale okoli telesa\nkakor z rinjenjem jamarskega kombinezona v ritnico ... A ko sem se iztisnil\ntudi jaz in po riti zadričal po kopi v dvoranico nad jezerom, mi je Suki v roke\nporinil skodelico vroče kave. Ki jo je ravnokar skuhal. Carsko, res. Še pecivo\nmu je tašča dala, a ga nisem hotel jesti in sem mu skrivoma predlagal, naj\nMihata malo spita, da bo ožine drugič malo bolj širil ...\n\n![Klemen in Miha kažeta maksimalen nivo vode v novi dvorani.](https://jknm-novice.s3.eu-central-003.backblazeb2.com/kulturni-dan-v-kotarjevi-prepadni-11-02-2010/5.jpg)\n\n![Odmetavanje kamnov.](https://jknm-novice.s3.eu-central-003.backblazeb2.com/kulturni-dan-v-kotarjevi-prepadni-11-02-2010/4.jpg)\n\nSmo spili kavo, pospravili opremo, razopremili in se podali širiti še v drugo\ndvorano, če so kaj našli, pa ne vem, ker sem moral jaz prej ven. Konec koncev\nje bil kulturni praznik in sem se moral iti pokazat na proslavo. Ampak, če bi\nnašli kakšno nadaljevanje, bi to zagotovo že vsi vedeli ... <br>\n<br>\nV kulturni sekciji JKNM smo praznovali: Uroš Mervič, Klemen Mihalič, Jernej\nŠulc, Miha Rukše, Jože Stopar in Damijan Šinigoj."
  },
  {
    "id": 150,
    "markdown": "# Občni zbor Jamarske zveze Slovenije\n\nV soboto,\n20. februarja 2010, sva se z Jernejem odločila, da se namesto v jame odpraviva na občni zbor Jamarske zveze Slovenije, ki je potekal v Velenju. Ob 11. uri se je\nv prostorih Mestne občine Velenje začela slavnostna seja Predsedstva JZS. Kljub\ndokaj poznemu začetku (pri nas bi se seja verjetno začela že ob 6.30 zjutraj),\nsem na sejo prišel še rahlo zaspan, ker so me v petek zvečer obiskali kolegi iz\nGorenjske in sem jim moral razkazati vse novomeške gostilne. Seveda sem se jim na\nzačetku upiral, da moram zjutraj zgodaj vstati, vendar to ni pomagalo. Kmalu pa\nsmo zamenjali vloge in jaz nisem hotel domov. Vendar to je že druga zgodba …\n\n![Skupinska fotografija udeležencev zbora pred stavbo MO Velenje.](https://jknm-novice.s3.eu-central-003.backblazeb2.com/obcni-zbor-jamarske-zveze-slovenije-25-02-2010/1.jpg)\n\nSlavnostne\nseje predsedstva sta se udeležila tudi obrambna ministrica Ljubica Jelušič in\nžupan občine Velenje Srečko Meh. Oba sta navzoče razveselila z nagovorom, čigar\nglavna tema se je vrtela okoli pomena jamarstva v Sloveniji na področju zaščite\nin reševanja ter varstva jam. Za glasbene vložke je poskrbel Rudarski oktet\nVelenje, ki so se odlično odrezali (razen tega, da jih je bilo v resnici devet,\ntorej so bili bolj nonet kot oktet, vendar se verjetno oktet lepše sliši kot\nnonet) in poskrbeli za dobro vzdušje. Sledila sta še govora dolgoletnega\npredsednika JZS Jordana Guština in predsednika Koroško-šaleškega jamarskega\nkluba Speleos - siga Velenje Rajka Bračiča. Po koncu uradnega govorniškega dela\nje sledila še podelitev priznanj Jamarske zveze Slovenije posameznikom za\nrazlične dosežke v jamarstvu. Podelili so tudi potrdila za nazive Jamarske\nreševalne službe.\n\n![Nagovor dosedanjega predsednika JZS Jordana Guština.](https://jknm-novice.s3.eu-central-003.backblazeb2.com/obcni-zbor-jamarske-zveze-slovenije-25-02-2010/2.jpg)\n\nPo končani\nuradni slovesnosti, so nas organizatorji povabili na kosilo v bližnji hotel\nPaka, kjer sva si z Jernejem privoščila še hitro kavico in čikec. Ko sva\nvstopila v jedilnico hotela, se je večina jamarjev že mastila z piščančjimi\nperutničkami in glodala svinjska rebrca. Seveda so vsi takoj navalili na hrano,\nsaj noben ne potrebuje redne doze nikotina v kri … Ko sva se hotela usesti za\nmizo na zasluženo kosilo, nisva našla nobenega prostega mesta več, tako kot\ntudi nesrečnika pred nama. Natakarica nama je razložila, da so vsa mesta zasedena\nin da bova morala počakati 15 minut. Sva se usedla v avlo hotela in počakala\nkakšne pol ure, vmes pa razpravljala, kako je do tega prišlo. Pomislila sva\ntudi na to, da je to globalna zarota Jamarske zveze Slovenije proti Jamarskemu\nklubu Novo mesto. Seveda sem potem prebral listek z navodili, kjer piše, da se\nje potrebno prijaviti za kosilo do torka. Me je Jernej z naivnim pogledom suvereno\nvprašal: »Naju nisi prijavil?«,. Seveda naju nisem prijavil! In sva pojedla\nvsak pol sendviča, ki ga nisem mogel pojesti za zajtrk, ter pokadila škatlo\ncigaret, dokler ni ura pokazala na dve popoldne, ko se je začel še volilni\nobčni zbor Jamarske zveze Slovenije.\n\n![Dobitniki zlatega znaka JZS.](https://jknm-novice.s3.eu-central-003.backblazeb2.com/obcni-zbor-jamarske-zveze-slovenije-25-02-2010/3.jpg)\n\nDnevni red\nobčnega zbora je bil sledeč:\n\n1. Potrditev\ndnevnega reda<br>2. Izvolitev\ndelovnih teles občnega zbora (vodstvo, 2 overovitelja, zapisnikar,\nverifikacijska komisija, volilna komisija)<br>3. Poročila\nstrokovnih služb in komisij JZS (Kataster, Izobraževanje, Uredništvo Naše jame,\nUredništvo Jamar, Knjižnice, Tehnične komisije, Varstvo jam, JRS, blagajnika,\ntajnika, Spletna stran, E-poštni dopisni seznam, delegata v UIS, »Proteus« v\norganizaciji URSZR) in predsednika JZS<br>4. Predstavitev\nzaključnega računa<br>5. Poročilo\ninventurne komisije<br>6. Razprava\nna poročila<br>7. Poročilo\nnadzornega odbora<br>8. Potrditev\nporočil<br>9. Potrditev\nzaključnega računa<br>10. Razrešitev\nstarih organov JZS<br>11. Volitve\nnovih organov JZS<br>12. Razglasitev\nrezultatov volitev<br>13. Plan\ndela in finančni načrt<br>14. Članarina<br>15. Razno\n\nPotrditev\ndnevnega reda in delovnega predsedstva je minila hitro. Nadaljevali smo s\nporočili strokovnih služb JZS in predsednika. Najprej je Miha Čekada predstavil\ndelovanje katastra JZS. Ko je pokazal rezultate vseh oddanih zapisnikov in\nnovih jam odkritih v Sloveniji in se je na prvem mestu izpisalo ime Jamarskega\nkluba Novo mesto, sva se z Jernejem komaj zadržala, da nisva začela na ves glas\nkričati: »Midva sva pa iz JKNM, na na na na na …«.\n\nTesno za\npetami nam je bil Jamarski klub Krka in če upoštevamo zapisnike našega kluba in\nKrke predstavlja to 50 % vseh oddanih zapisnikov v Sloveniji!\n\nPoročilo so predstavili še vodje\nostalih strokovnih služb JZS. Finančno in vsebinska poročila je občni zbor\npotrdil soglasno. Poslušali in potrdili smo še poročilo nadzornega odbora.\nSledila je razrešitev organov JZS in volitve za nove organe JZS. Za vsa mesta v\norganih je bilo točno toliko kandidatov, kolikor je prostih mest. Možnost\nizbire smo imeli samo za vodjo izobraževalne službe, kjer sta bila na izbiro\ndva kandidata in za člane nadzornega odbora, kjer smo izbirali med štirimi kandidati\nza tri prosta mesta - med njimi je bil tudi naš član Andrej Hudnik. Po vseh zapletih\nz volitvami smo po dobre pol ure čakanja dočakal novoizvoljeno vodstvo Jamarske\nzveze Slovenije. Novi (stari) predsednik je postal Vido Kregar, ki je bil\npredsednik zveze že med leti 1984\n in 1988. Podpredsednika zveze sta postala Rosana Rijavec\nin Peter Vukotič, vodja JRS je Rajko Bračič, vodja varnostno-tehnične službe je\nUroš Ilič, vodja izobraževalne skupine je Bojan Stanek, vodja katastra ostaja\nMiha Čekada, vodja službe za varstvo jam je Franc Malečkar, člani predsedstva\npa so še Franc Arh, Jože Gešelj, Irena Stražar, Bernard Štiglic, Iztok Trček in\nMateja Ferk. Člani nadzornega odbora so postali Kristjan Cotič, Igor Potočnik in\nnaš Andrej Hudnik.\n\nNa koncu\nsmo še sprejeli sklep, da se letna naročnina na revijo Jamar iz zdajšnjih 4 €\ndvigne na 5 €, saj se s staro naročnino ne pokrijejo niti stroški tiska in\nlektoriranja.\n\nS tem se je\nvolilni občni zbor Jamarske zveze Slovenije končal. Z Jernejem pa sva se, lačna\nkot volka, ustavila še v bližnji posredovalnici hitre hrane, kjer sva se\nnamastila z »čizom« ter se odpeljala domov.\n\nVse tri fotografije so nam prijazno posredovali člani Koroško-šaleškega jamarskega kluba Speleos-siga Velenje. Hvala!\n\nPredstavnika\nJKNM na občnem zboru sva bila Jernej Šulc in Klemen\n Mihalič."
  },
  {
    "id": 151,
    "markdown": "# Občni zbor\n\nV soboto, 06. marca 2010, smo se jamarke in jamarji v prostorih\nkluba LokalPatriot v Novem mestu srečali na rednem letnem občnem zboru.\nUdeležilo se ga je kar nekaj članov kluba, med njimi tudi nekateri, ki so leta\n1962 Jamarski klub Novo mesto ustanavljali.\n\nDnevni red je potekal po ustaljenem vrstnem redu. Slišali\nsmo izčrpna poročila predsednice (Tanja Rukše), blagajnika (Andrej Gašperič),\nvodje katastra (Jože Tomšič) in gospodarja opreme (Uroš Mervič). Svoje poročilo\nje podal tudi predsednik nadzornega odbora (Zdravko Bučar).\n\nV lanskem letu smo bili v Jamarskem klubu Novo mesto zelo\naktivni na različnih področjih. Opravljeno je bilo več raziskovalnih,\ndokumentarnih, fotografskih, čistilnih in drugih jamarskih akcij na območju\nKočevskega Roga, Mirnopeške doline, Bele Krajine, Radohe, Gorjancev ter na\nostalih območjih.\n\nSledila je predstavitev obširnega programa dela za leto\n2010, ki pa ga bo mogoče izvesti le z obilo aktivnosti vseh članov kluba.\n\n![Toni, Uroš, Jože Cvitkovič, Alojz Medle in Jože Avbar pozorno spremljajo poročila o minulem letu.](https://jknm-novice.s3.eu-central-003.backblazeb2.com/obcni-zbor-13-03-2010/dsc09134.jpg)\n\n![Jože Tomšič predstavlja delo in rezultate katastra v letu 2009.](https://jknm-novice.s3.eu-central-003.backblazeb2.com/obcni-zbor-13-03-2010/dsc09140.jpg)\n\n![Predsednica JKNM Tanja Rukše in delovno predsedstvo zbora: Zdravko, Jernej in Andrej.](https://jknm-novice.s3.eu-central-003.backblazeb2.com/obcni-zbor-13-03-2010/dsc09142.jpg)\n\n![Udeleženci zbora pozorno spremljajo poročila o delu za leto 2009.](https://jknm-novice.s3.eu-central-003.backblazeb2.com/obcni-zbor-13-03-2010/dsc09149.jpg)\n\nPo formalnem zaključku občnega zbora smo si ogledali še\nkratek film o raziskovanju Šumeče polšne (Srečko Vidic), film o raziskovanju na\nKaninu v letu 2009 (Klemen Mihalič), fotografije Kaninskih raziskovanj iz\nrazličnih obdobij (Andrej Gašperič), foto utrinke iz Kaščice (Tomaž Grdin) ter\nprispevek iz raziskovanj naših članov iz Dobrniča. Na koncu smo si izmenjali\nnekaj jamarskih izkušenj še ob dobrem prigrizku in kozarčku pijače.\n\n![Alojz \npripoveduje o jamarskih podvigih iz zgodnjih let ustanovitve JKNM.](https://jknm-novice.s3.eu-central-003.backblazeb2.com/obcni-zbor-13-03-2010/dsc09164.jpg)\n\nHvala vsem, ki ste sodelovali pri različnih klubskih\naktivnostih. Tako ste pripomogli k dejstvu, da je za nami še eno uspešno leto\ndelovanja našega kluba.&nbsp;Želim vam uspešno in varno raziskovanje jam."
  },
  {
    "id": 152,
    "markdown": "# Brezno pri Malem Slatniku\n\nSrečko križem rok ne more postopati in ker so\n\"taprave\" luknje in globočine zaradi snega trenutno nedostopne, se je\nozrl po bližnji okolici in pobrskal po beležnici z nedokončanimi projekti. In\nizbrskal luknjo, na katero ga je opozoril Miha, ki je v njej že bil pred\ndaljnimi, daljnimi leti, a je ni registriral. Zatorej sva se sredi tedna\nodpravila do nje, da jo izmeriva in nariševa. Ni daleč od Novega mesta (kakor\nže ime samo pove), zato sva lahko odšla po kosilu.\n\nIz Novega mesta peljemo proti Smolenji vasi. Sredi te je z\nglavne ceste na desno odcep za Veliki oz. Mali Slatnik. Gremo mimo gostilne\nŠtefan, peljemo še približno 600\n m, ko na desni strani zagledamo gozdno vlako. Ta poteka\nv smeri SV in gre navzdol. Gremo &nbsp;po njej 100 m do dna doline, kjer\nprečimo potok. Sledimo potoku proti njegovemu toku v smeri 120 °, približno 80 m. Tu potok zapustimo in\nobrnemo spet proti SV. Nadaljujemo strmo v hrib približno 50 m, nekje sredi strmine\nopazimo med skalami majhen vhod v brezno ...\n\n![Vhod v brezno.](https://jknm-novice.s3.eu-central-003.backblazeb2.com/brezno-pri-malem-slatniku-17-03-2010/1.jpg)\n\nSrečko je že dopoldne malce razširil vhod (kajti Miha je pač\ngrinta), da sva se lahko spustila v enostavno, tridesetmetrsko navpično\nbrezno. Predvsem sva uživala v toploti, kajti zunaj je brilo okoli ušes, je pa\ntudi nekaj zelo lepih sigastih tvorb v njej, z izstopajočo, dokaj veliko\nsigasto kopo (ne smem pa ne omeniti zelo lepih sigastih slapov). Na dnu je\nnekaj malce večjih in manjših lužic z ogromno življenja. Ogromno je pajkov in\nkobilic, netopirja. sva opazila samo enega. Povsem na dnu, v dokaj prostorni\ndvoranici je bil tudi močerad. Pa nekaj odpadkov, ki kazijo lepoto, a ker je\nvhod bolj ozek, so tudi odpadki bolj \"majhni\", predvsem pivske\npločevinke in nekaj plastenk za olje in podobno. Vsega skupaj morda za vrečo\nali dve, nič zelo drastičnega, veliko več je žal blata. Jama nima nobenih\nskrivnosti več, sva pokukala v vsak kotiček, bolj v globino pa zagotovo tudi ne\ngre, kajti iz nje malce proč priteče studenec, ki se po nekaj metrih izlije v\nbližnji potoček ...\n\n![Srečko pri sigasti kopi.](https://jknm-novice.s3.eu-central-003.backblazeb2.com/brezno-pri-malem-slatniku-17-03-2010/2.jpg)\n\n![Sigasti slapovi.](https://jknm-novice.s3.eu-central-003.backblazeb2.com/brezno-pri-malem-slatniku-17-03-2010/3.jpg)\n\nVen sva prišla še podnevi, že ponoči pa je Srečko izrisal\nnačrt in izdelal vse potrebne zapisnike. Kar se pa tistim, ki ga poznamo,\nseveda ne zdi nič neverjetnega ...\n\n![E zapisnik.](https://jknm-novice.s3.eu-central-003.backblazeb2.com/brezno-pri-malem-slatniku-17-03-2010/e_brezno_pri_malem_slatniku.jpg)"
  },
  {
    "id": 143,
    "markdown": "# Kanin 1990 - Reševanje dvajset let pozneje\n\nČlani Jamarskega kluba Novo mesto (takrat še Jamarski\nklub Vinko Paderšič – Batreja Novo mesto) smo konec osemdesetih let preteklega stoletja močno\nokrepili svoje delovanje v najglobljih jamah Kanina (Bukovec, Rukše), poleg\ntega pa smo se aktivno vključili tudi v Jamarsko reševalno službo&nbsp; Slovenije (JRS). Prvi je izpit za reševalca\nopravil Tomaž Bukovec iz Trebnjega, potem pa so izpite opravili tudi Miha Rukše\niz Gabrja, Topličana Zdravko Bučar in Marko Pršina ter še nekateri drugi. Omenjeni štirje jamarji so (praktično še kot dokaj \"sveži\" reševalci) aktivno\nsodelovali tudi na verjetno do takrat najtežjem jamarskem reševanju na svetu.\n\nReševanje je potekalo <b>od 14.\ndo 22. januarja 1990 v Breznu velike razpoke</b> (sedaj Črnelsko brezno) pod\nČrnelskimi vršiči (Rombon) v masivu Kanina. Prva nesreča se je zgodila v\nnedeljo, 14. januarja 1990, na globini 1050 m, ko je večji skalni blok italijanskemu\njamarju <b>Mariu Biancettiu</b> stisnil roko. Po obvestilu o nesreči so italijanski\njamarski reševalci krenili na sedlo Sella Nevea in od tamkaj po bližnjici želeli prečiti\nna Rombon, vendar so jih takratne jugoslovanske oblasti zavrnile, tako da so morali\nnazaj v dolino in čez uradni prehod do Bovca in nato na Kanin in naprej na Rombon.\nTudi zaradi te podaljšane poti so se v jamo odpravili relativno utrujeni. Na\npoti reševalne ekipe do ponesrečenca je prišlo do druge nesreče. <b>Massimilianu\nPuntarju </b>iz Trsta je na globini 1030 m na glavo priletela večja kamnita\nluskina in ga težko poškodovala ...\n\n![Priprave reševalcev pred spustom v brezno.](https://jknm-novice.s3.eu-central-003.backblazeb2.com/kanin-1990-resevanje-dvajset-let-pozneje-14-01-2010/img_003.jpg)\n\n![Pogled v vhodno brezno.](https://jknm-novice.s3.eu-central-003.backblazeb2.com/kanin-1990-resevanje-dvajset-let-pozneje-14-01-2010/img_002.jpg)\n\nDolenjski jamarji smo bili preko Centra za obveščanje aktivirani\nv ponedeljek, 15. januarja in smo ostali v Bovcu oziroma na Kaninu vse do konca\nreševanja. Marko Pršina je kot izkušen organizator delal v logistiki in\nopravljal prevoze z Lado Nivo iz pogorja v dolino in nazaj, Zdravko Bučar, Miha Rukše in Tomaž Bukovec pa\nsmo delali v jami. Rukše in Bukovec sta dvakrat širila ožine na različnih\nglobinah. Rukše in Bučar sta potem sodelovala še v transportni ekipi do globine\n600 m, Bukovec pa je bil tudi v zadnji reševalni ekipi, ki je preminulega\nponesrečenca prinesla na površje. Bukovec je ob svojem reševalnem delu stalno\nporočal za časopis Dnevnik, tako da je imel tudi zaradi te vloge na gori\nnekoliko drugačen status in je bil praktično tudi edini fotoreporter v jami,\nčeprav je prvenstveno delal kot reševalec. Ko danes govorimo o sodobnih\ndigitalnih fotoaparatih, naj zapišemo samo to, da je zunaj delal z zrcalno-refleksnim\nfotoaparatom Olympus, ki mu ga je posodil Pršina, v jami pa s preprostim fotoaparatom\nSmena.\n\nPrvi ponesrečenec Biancetti se je po zdravniški oskrbi\n(mavec na roki in protibolečinska sredstva) in ob spremstvu jamarjev sam\npovzpel na površje, kamor je prispel v sredo, 17. januarja dopoldne, drugi\nponesrečenec Massimiliano Puntar pa je v četrtek, 18. januarja ob 12.35 na\nglobini 970 m, poškodbam podlegel.\n\n![Sreda ob 10.45 uri. Mario Bianchetti po 96-tih urah spet na površju.](https://jknm-novice.s3.eu-central-003.backblazeb2.com/kanin-1990-resevanje-dvajset-let-pozneje-14-01-2010/img_010.jpg)\n\nNa samem reševanju je sodelovalo več kot 50 slovenskih in\npreko 90 italijanskih jamarjev reševalcev (med slovenskimi reševalci so bili\ntudi odlični jamarji, ki sploh niso imeli statusa reševalcev), vse skupaj pa sta vodila Sergio Dambrosio (IT) in vodja JRS Igor Potočnik. V reševanju sta sodelovala tudi slovenski\nin italijanski helikopter, v pripravljenosti pa so bili tudi gorski reševalci\niz Bovca in Tolmina. V organizaciji in tudi pri samem reševanju in dviganju\nponesrečenca so sodelovali jamarji reševalci iz številnih slovenskih klubov - na\nnajvečjih globinah pretežno člani DZRJ Ljubljana, v vertikalnih delih jame do globine\n600 m pa člani JSPD Tolmin, JK Kranj, JK Novo mesto in drugi.\n\n![Malica pred odhodom v jamo.](https://jknm-novice.s3.eu-central-003.backblazeb2.com/kanin-1990-resevanje-dvajset-let-pozneje-14-01-2010/img_006.jpg)\n\n![Slovenski in italijanski helikopter (na sliki) sta med reševanjem enakovredno sodelovala.](https://jknm-novice.s3.eu-central-003.backblazeb2.com/kanin-1990-resevanje-dvajset-let-pozneje-14-01-2010/img_008.jpg)\n\nReševanje v jamah je bilo izjemno zahtevno (predvsem zaradi\nglobine, nizkih temperatur in velike vlažnosti), drugič pa zaradi številnih\nbrezen in predvsem ožin. Do globine 600 m si v jami stopnjasto sledijo brezna,\npod to globino pa se jama spušča postopoma, kar pomeni, da pridemo v pretežno horizontalne\nrove z meandri, ki se spuščajo (in tudi dvigajo). Praktično\nje bilo za vsako posamezno vertikalo treba narediti posebno pritrdišče s tremi\nsvedrovci s škripčevjem za dvig in pritrdišče za varovalno vrv, opremljevalno\nvrv pa so tako ali tako že prej napeljali in stalno vzdrževali. V večjih\nvertikalah je bilo treba narediti še posebna odmikališča, s katerimi so reševalci dosegli, da se vlečna vrv ne drgne ob steno. Težja poškodba glave je zahtevala stalen\nhorizontalni položaj poškodovanca, kar je bilo v danih razmerah še posebej\ntežko doseči. Po ponesrečenčevi smrti je šlo dviganje hitreje, kajti nismo več\nuporabljali varovalne vrvi. Posebno poglavje pri reševanju v jamah so ožine,\nkajti nepoškodovani jamar pride skozi marsikateri ekstremno ozek rov, težko\npoškodovani na nosilih pa ne in zato je bilo predvideno večje širjenje ožin v\nbreznu. Tehnika reševanja se od takrat do danes sicer ni bistveno spremenila, bistvena\nrazlika je le v tem, da reševalci danes ne uporabljajo več varovalne dinamične\nvrvi, kar pospeši in poenostavi reševanje.\n\n![Reševalci z nosili v meandru. Ožine in meandri so reševanje oteževali do onemoglosti ...](https://jknm-novice.s3.eu-central-003.backblazeb2.com/kanin-1990-resevanje-dvajset-let-pozneje-14-01-2010/img_012.jpg)\n\nReševanje je zahtevalo ogromne količine reševalne opreme.\nVečino dodatnih pritrdišč in sidrišč za dviganje so izdelali s pomočjo\nakumulatorskega vrtalnika, ožine v zgornjih delih pa so širili z električnim\npnevmatskih kladivom. V Bovec je sicer prispela tudi minerska ekipa pod vodstvom\nDanila Riznerja (pokojni je bil sicer brat poslanca Zmaga Jelinčiča), vendar se\nvodstvo akcije ni odločilo za miniranje. Po celi jami je bil napeljan telefon, telesno\ntemperaturo pa so ponesrečencu sprva vzdrževali s posebno grelno napravo norveške\nproizvodnje (tleče oglje).\n\n![Brez telefona bi bila koordinacija dela skoraj nemogoča.](https://jknm-novice.s3.eu-central-003.backblazeb2.com/kanin-1990-resevanje-dvajset-let-pozneje-14-01-2010/img_007.jpg)\n\n![Koordiniranje dela v jami z vodstvom akcije na površju.](https://jknm-novice.s3.eu-central-003.backblazeb2.com/kanin-1990-resevanje-dvajset-let-pozneje-14-01-2010/img_014.jpg)\n\n![Malica v jami. Levo Boris Macarol.](https://jknm-novice.s3.eu-central-003.backblazeb2.com/kanin-1990-resevanje-dvajset-let-pozneje-14-01-2010/img_019.jpg)\n\nPoškodbe ponesrečenega Puntarja so bile enostavno\nprehude. Kamnita luskina, ki ga je zadela v glavo, je namreč povzročila tudi\nudarec s čelom in nosom v skalo. Ob njem je bil zdravnik dr. Roberto\nUcelli, ki se mu je kasneje pridružil še dr. Ugo Vacca, na površju pa so bili (tudi\nkot strokovni konzulanti) slovenski zdravniki, med njimi tudi Anton\nPraprotnik, dr. med. Poleg stalne borbe za jamarjevo življenje sta morala\nzdravnika 1000 m pod površjem opraviti tudi manjšo operacijo čiščenja\npoškodb na obrazu. Vendar je bil ves trud zaman, saj je poškodovanec zaradi\nudarcev v glavo, poškodb možganov ter krvavitev v notranjosti lobanje (ugotovitev\nobdukcije) poškodbam podlegel.\n\n![Pogled z vrha brezna. Karbidke kot večna luč poleg ponesrečenca.](https://jknm-novice.s3.eu-central-003.backblazeb2.com/kanin-1990-resevanje-dvajset-let-pozneje-14-01-2010/img_020.jpg)\n\n![Iznos ponesrečenca iz brezna.](https://jknm-novice.s3.eu-central-003.backblazeb2.com/kanin-1990-resevanje-dvajset-let-pozneje-14-01-2010/img_021.jpg)\n\n![Zadnji reševalec je prišel iz brezna v ponedeljek ob 10. uri. Piero Cocheo: „Tudi ta se je končala.“](https://jknm-novice.s3.eu-central-003.backblazeb2.com/kanin-1990-resevanje-dvajset-let-pozneje-14-01-2010/img_028.jpg)\n\n![Reševanje je končano! Priprave na odhod v dolino.](https://jknm-novice.s3.eu-central-003.backblazeb2.com/kanin-1990-resevanje-dvajset-let-pozneje-14-01-2010/img_029.jpg)\n\n![Helikopterji tovorijo opremo v dolino.](https://jknm-novice.s3.eu-central-003.backblazeb2.com/kanin-1990-resevanje-dvajset-let-pozneje-14-01-2010/img_027.jpg)\n\nKljub hudi tragediji je pri tej nesreči treba poudariti izjemno sodelovanje italijanskih in slovenskih jamarjev. &nbsp;V tem duhu je bila simbolično sestavljena tudi\nzadnja ekipa, ki je ponesrečenca prevzela na globini 180 m in ga sredi noči\niz nedelje na ponedeljek prinesla na površje. Ekipi sta vodila legendarni Boris\nMacarol – Mac iz Kranja in Bruno Victorio iz Trsta. Zadnji reševalec je prišel\niz brezna dobrih deset ur po prispetju nosil na površje (v ponedeljek dopoldne).\nDolenjski jamarji pa smo domov odšli šele v ponedeljek popoldne. Po tednu dni …"
  },
  {
    "id": 140,
    "markdown": "# Ob koncu leta 2009\n\n![Antelope Canyon, ZDA. Foto Marko Pršina.](https://jknm-novice.s3.eu-central-003.backblazeb2.com/ob-koncu-leta-2009-31-12-2009/voscilnica.jpg)\n\n... vam želimo jamarji <b>Jamarskega kluba Novo mesto</b>."
  },
  {
    "id": 153,
    "markdown": "# Katera Vratnica je globlja?\n\nSobotno lepo vreme in relativno visoke temperature so v\nVeliko Vratnico zvabile Toma, Anžeta, Marka, Andreja, Ireno in Klemna, mene pa\npredvsem Tomove domače suhe klobase. Za nekakšno otvoritev sezone smo do dna\nvhodnega brezna potegnili tri smeri, da smo malce razmigali mišice in stopili\nzimske obloge ter obnovili znanje na pritrdiščih. Da ni bilo zaradi gneče in\nposledičnega čakanja preveč dolgčas, je poskrbel Marko z ustno harmoniko. Menda\nprvič sem užival v podzemnem bluesu in bila je prav zanimiva izkušnja. Je šlo\nnavzgor kar nekako lažje ...\n\n![Klemen in Anže, v ozadju udornica.](https://jknm-novice.s3.eu-central-003.backblazeb2.com/katera-vratnica-je-globlja-23-03-2010/klemi_in_anzi.jpg)\n\n![Malce\n gneče na vhodu v Veliko Vratnico.](https://jknm-novice.s3.eu-central-003.backblazeb2.com/katera-vratnica-je-globlja-23-03-2010/malce_gnece.jpg)\n\nVen prišedši smo bili vsi preznojeni, a zagotovo ne zaradi\npremalo kondicije temveč zaradi zimskih podoblačil in morda zaradi močnega ognja,\nki smo ga bili prisiljeni narediti zaradi žerjavice, na kateri smo potem spekli\nklobase. Ki so bile, jasno, nadvse okusne, tudi pivo je prijalo poleg, nekaj\nMarkovih poskočnih za po jedi prav tako, potem pa ob ognju in že v debelo temo\nrazdiranje moških (in zaradi Irene tudi ženskih), obujanje spominov in delanje\nnačrtov za naslednje jame. Kar prehitro je minilo ...\n\n![Kaj ena klobasa in eno pivo iz jamarja naredita ;-)](https://jknm-novice.s3.eu-central-003.backblazeb2.com/katera-vratnica-je-globlja-23-03-2010/zmatrani_tom.jpg)\n\nPo dolgih letih smo spet zmerili Veliko Vratnico in Tom\nsporoča Tomažu, da od sobote naprej Mirna Peč spet vodi z 1 proti 0.&nbsp;Velika Vratnica je namreč globoka <b>62 m</b>, Mala Vratnica pa <b>65 m</b>. Je šlo sicer\nna tesno, za nekaj pičlih metrov, a kljub temu! Tomaž, lopato v roke in kakšno\npoglobit ali pa novo, globljo poiskat ..."
  },
  {
    "id": 154,
    "markdown": "# Kanin 2010 - Monte Kanino speleos\n\nČe bi nas\nnekdo na Kaninu od daleč opazoval, bi rekel, da smo alpinisti in ne jamarji.\nSmo pač taki, da za dosego ciljev počnemo tudi tisto, kar nas v prvi vrsti ne\nžene v gore. Jamarska Meka pa je ravno v visokogorju, kjer so najgloblje jame.\nNovomeški jamarji sicer že vrsto let raziskujemo na Kaninu in tako smo Miha,\nAndrej in Jernej šli tudi v soboto, 20. marca 2010 iskati dihalnike oz.\nizkoristiti zadnjo\npriliko pred poletjem. Andrej Hudnik sicer nikoli ni živel na Dolenjskem, pa jo\nvseeno nekaj nosi s sabo, saj je že vrsto let naš član. Veliko je pripomogel k\nrazvoju jamarske tehnike v Sloveniji, sicer pa je tudi alpinist in turni\nsmučar. Tako kot jaz, se je odzval Mihovemu povabilu na obisk sončnega in\nzasneženega Kanina.\n\nJutro sem\nzačel že ob pol petih, na Kanin pa smo prišli nekje ob trinajstih. Vmes smo\nimeli še vajo reševalne tehnike - za pacienta smo dobili kar Mihov avto, ki smo\nga malo pred B postajo na škripec potegnili iz zasneženega obcestnega jarka. Iz\nreševanja smo se veliko naučili: odslej med obvezno jamarsko opremo sodijo tudi\nverige za gume. Tako smo se bili prisiljeni vrniti na A postajo.\n\n![Reševalna vaja materialnih sredstev z improviziranim škripčevjem.](https://jknm-novice.s3.eu-central-003.backblazeb2.com/kanin-2010-monte-kanino-speleos-24-03-2010/dsc_5148.jpg)\n\nDokaz za\nMihove pogoste obiske Kanina se je pokazal takoj, ko smo prišli na D postajo\n(vrh smučišča). Tam smo bili deležni luksuza, saj smo od oskrbovalcev smučišča\ndobil sobo, ki smo jo uporabili kot bazo našega raziskovanja. Megla, ki se je\nrazprostirala v vsem vidnem polju, nas ni zmotila, zato smo pogumno švignili\nproti Skalarju. Sneg je bil še primeren za varno hojo. Upali smo na\nrazjasnitev, da bodo naše oči segle do najbolj oddaljenih dihalnikov in vrhov,\nbilo pa je ravno nasprotno. Pri Skalarju se nam je sicer za minuto prikazalo\nsonce, kar je nakazovalo na nizko meglo, ki pa se nikakor ni hotela spustiti\nali vsaj dvigniti, zato smo iskanje dihalnikov omejili na območje okoli\nSkalarja. Našli smo jih kar nekaj in se vanje tudi spustili. Kako prijetno je\nnajti dihalnik, da se vsaj za nekaj časa umakneš od ledenega vetra. V sunkih je\nbil je tako močan, da če bi odskočil od tal, bi lahko poletel vse do doline.\nMed prečenjem strmega zasneženega pobočja v gosti megli sem se počutil kot\nalpinist na Himalaji, a ko sem pomislil, da nam manjka še šest tisoč višinskih\nmetrov, sem se takoj zresnil. Preden se je zvečerilo, smo se vrnili v bazo na D\npostajo, kjer smo z vozniki ratrakov povečerjali, skuhali nekaj dolenjskega\nvina ter se zadebatirali pozno v večer.\n\n![Trisekundni sončni flash proti zamrznitvi. Slabo učinkovito.](https://jknm-novice.s3.eu-central-003.backblazeb2.com/kanin-2010-monte-kanino-speleos-24-03-2010/dsc_5180.jpg)\n\n![Jernej in Andrej pazljivo kukata v dihalnik.](https://jknm-novice.s3.eu-central-003.backblazeb2.com/kanin-2010-monte-kanino-speleos-24-03-2010/3.jpg)\n\n![V dihalniku na toplem.](https://jknm-novice.s3.eu-central-003.backblazeb2.com/kanin-2010-monte-kanino-speleos-24-03-2010/6.jpg)\n\n![Poziranje na Kaninski modni pisti.](https://jknm-novice.s3.eu-central-003.backblazeb2.com/kanin-2010-monte-kanino-speleos-24-03-2010/5.jpg)\n\n![Jernej in Miha v vsaki špranjici vidita JAMOOO!](https://jknm-novice.s3.eu-central-003.backblazeb2.com/kanin-2010-monte-kanino-speleos-24-03-2010/dsc_5201.jpg)\n\nZjutraj smo\nse vrnili do Skalarja, kjer smo pustili nekaj opreme. Naš namen je bil iskati\ndihalnike od Skalarja pa vse do doline po še nepregledanem območju. V prvem\ndelu smo našli kar nekaj obetavnih, vendar nam je megla zagodla še bolj kot\nprejšnji dan. Na trenutke sploh nismo upali narediti koraka, ker razen beline\nnismo videli prav nič. Zgodilo se mi je, da sem se naenkrat znašel pred\nprepadom, kar da človeku jasno vedeti, da tukaj ni zajebancije ... Napredovanje\npo taki megli in terenu, ki ga Miha in Andrej ne poznata najbolje, bi lahko\nbilo precej tvegano. Zato smo se po premisleku odločili, da se po sledeh vrnemo\nnazaj do postaje D in Kanin po znani poti zapustimo. Precej daljša pot, a verjetno\nčasovno precej krajša. Orientacija v megli je bila skoraj nikakršna, GPS pa nam\nna tovrstnem terenu ni veliko pripomogel. Tako smo se na D postaji oglasili pri\nratrakistih, ki so zaradi megle imeli prost dan. Postregli so nam z zelenjavno\nenolončnico, ki je še danes ne morem prehvaliti. Po počitku nas je eden od\nratrakistov zapeljal kar do dna smučišča. Z visoko dvignjeno roko in lepo\nbesedo smo se poslovili in odpeketali v dolino.\n\n![Naše prevozno sredstvo.](https://jknm-novice.s3.eu-central-003.backblazeb2.com/kanin-2010-monte-kanino-speleos-24-03-2010/4.jpg)\n\n![He, he, ..., he, he, mi se pa peljemo, he, he!](https://jknm-novice.s3.eu-central-003.backblazeb2.com/kanin-2010-monte-kanino-speleos-24-03-2010/7.jpg)\n\nMed potjo navzdol\nsmo na eni od zasebnih parcel videli igrišče za balinanje, kar smo seveda izkoristili\nin odigrali eno rundo za pijačo. Miha je bil zadnji, Andrej pa drugi,\nzmagovalec pa ... Zadnja dva kilometra nam je na cesti ustavil gorski reševalec\nin nas zapeljal do A postaje, kamor smo prispeli ob šestih zvečer. Med potjo\ndomov nismo mogli brez tradicionalne jamarske pizze in pijače, ki nama jo je\nbil dolžan Miha. V domačo posteljo sem se ulegel šele v ponedeljek ob pol enih ponoči.\n\n![Na poti v dolino.](https://jknm-novice.s3.eu-central-003.backblazeb2.com/kanin-2010-monte-kanino-speleos-24-03-2010/8.jpg)\n\n![Brez stila, Miha kljub vsemu balina s stilom.](https://jknm-novice.s3.eu-central-003.backblazeb2.com/kanin-2010-monte-kanino-speleos-24-03-2010/dsc_5225.jpg)\n\nNaj omenim še\nto: obiskovanje gora ni preveč tvegano in zaskrbljujoče, če imaš ob sebi dva\nizkušena inštruktorja, ki jima zaupaš in znata zdravo razmišljati. Občasno sem\nverjetno izgledal kot pujsek, ki teka za svinjo. Vendar sem zdaj precej bliže\nsvinji, kot sem bil pred tem. Skratka: v tem vikend paketu smo doživeli več,\nkot celo leto pred televizijo. V imenu vseh treh se zahvaljujem oskrbovalcem smučišča,\nki so bili izredno gostoljubni. Osebno pa se zahvaljujem Mihu in Andreju za\nstrokovne teoretične in praktične učne ure. Zdaj bom lahko na Kanin peljal tudi\nsvojo mamo, da ji pokažem, kaj znam ;-)\n\nNa Kaninu smo\nsodelovali Andrej Hudnik, Mihael Rukše in Jernej Tramte."
  },
  {
    "id": 156,
    "markdown": "# Pomladansko čiščenje Čaganke\n\nKončno se nam je v soboto, 27.3.2010, le uspelo uskladiti z\nvremenom in seveda tudi med seboj. Nabralo se je zadostno število pripravljenih\nsodelovati na obsežni akciji. Glavni namen tokratne akcije je bil razopremiti\ncelotno jamo, sočasno pa moštvo izkoristiti še za poziranje pred Markovim\nobjektivom. Da bi bilo čimmanj čakanja, smo se razdelili v dve večji skupini –\nfotografsko in razopremljevalno, le-ti pa sta se delili še na manjše\npodskupine. Po občutku smo razdelali časovni plan aktivacije posamezne skupine,\nkar se je izkazalo za dobro, le časovni zamiki med aktivacijo posamezne\nskupine, bi lahko bili še daljši.\n\nV nekaj urah smo člani prve skupine (Andrej, Irena, Marko,\nAnže, Miha, Tanja in Jernej) počasi nakapali v severni rov na globini 200 m, kjer je bilo tudi\nizhodišče za nadaljnje aktivnosti. Nekateri, ki še niso bili na dnu dolenjske\nrekorderke, so se šli \"vpisat v klub Čaganka\". Jernej je kot zadnji\nobiskovalec Končne dvorane oz. Game Over pospravil vrvi in pritrdišča. Marko se\nje medtem že lotil fotografiranja prehoda iz Severnega rova v Game Over. Fotkal\nje isti motiv z različnimi osvetlitvami, prvič pa je za osvetljevanje na takšni\nglobini uporabil tudi tako imenovane \"bulbe\". Z rezultati\nfotografiranja smo bili vsi zadovoljni, najpomembnejše pa je, da je bil zadovoljen\ntudi fotograf. Naslednji njegov motiv je bil v Galeriji na začetku Severnega\nrova, zato smo potrebno opremo preselili tja. Tudi tu je bilo posnetih nekaj\nvariant z različnimi osvetlitvami. Med snemanjem zadnjega motiva so prvi že\nplezali proti površju, da se kasneje ne bi preveč čakali. Do dnevne svetlobe le\nni samo nekaj, temveč dve stotniji metrov …\n\n![Majhen korak za jamarstvo, velik skok za jamarko.](https://jknm-novice.s3.eu-central-003.backblazeb2.com/pomladansko-ciscenje-caganke-02-04-2010/slika_6.jpg)\n\n![\"Najlepša jamarja\" na najnižji točki.](https://jknm-novice.s3.eu-central-003.backblazeb2.com/pomladansko-ciscenje-caganke-02-04-2010/p1130565.jpg)\n\n![Sendvič pavza.](https://jknm-novice.s3.eu-central-003.backblazeb2.com/pomladansko-ciscenje-caganke-02-04-2010/slika_3.jpg)\n\n![Fotograf Marko v elementu.](https://jknm-novice.s3.eu-central-003.backblazeb2.com/pomladansko-ciscenje-caganke-02-04-2010/dsc09492.jpg)\n\n![Anže čaka na Markove ukaze ...](https://jknm-novice.s3.eu-central-003.backblazeb2.com/pomladansko-ciscenje-caganke-02-04-2010/dsc09502.jpg)\n\n![Med skladi pelje pot v neznano ...](https://jknm-novice.s3.eu-central-003.backblazeb2.com/pomladansko-ciscenje-caganke-02-04-2010/dsc09484.jpg)\n\nKo je bilo posneto vse, kar se je posneti dalo, smo se tudi\nostali podali proti površju. Dogovorili smo se, kje bo kdo koga počakal za\nprevzem in nadaljnji transport opreme. Kot zadnji sem razopremljal del jame od\nKrižišča na stičišču Južnega in Severnega rova pa do Meandra, od koder je\nprevzel štafeto Šini, ki je razopremljal od Šestega jezera pa vse do vhoda. Pri\ntransportu sta mu pomagala še Tom in Klemen, ki sta se za ta namen spustila vse\ndo brezna pod stropno zanko. Akcija je po pričakovanjih trajala 12 ur in pol,\nod 7.30, ko je v jamo vstopil prvi jamar, pa do 20.00, ko je iz jame prišel\nzadnji. Po preoblačenju blatne in mokre opreme smo se skupaj odpeljali na\nzasluženo večerjo h Klepcu. Ob picah in pijači se je razvila živahna debata,\ntako da je čas hitro mineval. Za zaključek uspešnega dneva nam je ostal le še\nodhod domov, prha in topla postelja.\n\n![Jernej je nasmejan prišel iz jame.](https://jknm-novice.s3.eu-central-003.backblazeb2.com/pomladansko-ciscenje-caganke-02-04-2010/dsc09535.jpg)\n\n![Rjavi nosek in preširen Irenin nasmeh.](https://jknm-novice.s3.eu-central-003.backblazeb2.com/pomladansko-ciscenje-caganke-02-04-2010/dsc09543.jpg)\n\n![Predsednica Tanja je zadevi (jami) prišla do dna in je bila z videnim zadovoljna.](https://jknm-novice.s3.eu-central-003.backblazeb2.com/pomladansko-ciscenje-caganke-02-04-2010/dsc09551.jpg)\n\n![Srečko je lahkih nog priplezal iz Čaganke.](https://jknm-novice.s3.eu-central-003.backblazeb2.com/pomladansko-ciscenje-caganke-02-04-2010/dsc09559.jpg)\n\n![Ne to ni polna luna, to je nasmejani Tom.](https://jknm-novice.s3.eu-central-003.backblazeb2.com/pomladansko-ciscenje-caganke-02-04-2010/dsc09595.jpg)\n\n![Klemi in Šini polna energije vdihavata čisti zrak na Poljanski gori.](https://jknm-novice.s3.eu-central-003.backblazeb2.com/pomladansko-ciscenje-caganke-02-04-2010/dsc09599.jpg)\n\n![Skoraj vsi udeleženci lepe in uspešne akcije - Srečko je predčasno odkuril domov.](https://jknm-novice.s3.eu-central-003.backblazeb2.com/pomladansko-ciscenje-caganke-02-04-2010/dsc09607.jpg)\n\nVendar pa s tem akcije še ni bilo konec (vsaj ne za vse).\nUmazano opremo je bilo treba še oprati in pregledati. To smo najbolj zagreti\nopravili na Cvetno nedeljo. Izbrali smo si termalni izvir pri Klevevžu, da nas\nni preveč zeblo v roke. Pri pranju so sodelovali Anže, Tom, Vida, Irena in\nAndrej. Jernej pa je v pranje svoj delež opreme odnesel domov.\n\n![Čistilni servis.](https://jknm-novice.s3.eu-central-003.backblazeb2.com/pomladansko-ciscenje-caganke-02-04-2010/slika_4.jpg)\n\nNa tem mestu se zahvaljujem vsem sodelujočim na akciji, ki\nso vsak po svojih močeh prispevali k uspešno opravljenemu fotografiranju in\nrazopremljanju.&nbsp; Zahvala pa tudi tistim, ki so umazano opremo oprali, da\nbo spet uporabna za nove jamarske podvige.\n\nPozirali in se trudili s transportom blatnih transportk: Anže\nTomšič, Marko Pršina, Jože Tomšič, Irena Matekovič, Jernej Tramte, Miha Rukše,\nTanja Rukše, Damijan Šinigoj, Klemen Mihalič, Srečko Vidic in Andrej Gašperič.\n\nP.S.&nbsp;Pa da ne boste mislili, da smo Čaganko dokončno\n»pospravili«, mladci za letos že načrtujejo nadaljnje raziskave. Obilo sreče ..."
  },
  {
    "id": 158,
    "markdown": "# Desant na Kunč\n\nŽe leta dolgo me zanima, kako se v zimskem času \"obnašajo\" jame na visoki planoti Kočevskega Roga, še posebej pa obe ledenici - tisti na Jelenici in na Kunču. Kadar je zima zelena ni problema - se zapelješ in preveriš. Ko pa ti zima natrosi 80 cm snega, ki tamkaj leži vse tri dolge zimske mesece, pa je to povsem nekaj drugega. Celoten Kočevski Rog je bil letos z vozili nedostopen, izjema so le glavne ceste in tistih nekaj \"lovskih\", ki vodijo do krmilnic, ki so bile splužene. No, pa si o ledeni jami najprej nekaj <a href=\"http://www.jknm.sihttps://jknm.s3.eu-central-1.amazonaws.com/desant-na-kunc-09-04-2010/669_ledena_kunc.pdf\" target=\"_blank\">iz naših strani preberimo</a> ...\n\nPrvi letošnji poskus prihoda do Ledene jame na Kunču sva opravila 21. marca 2010 s Klemnom. Šini je posodil \"novega\" Ladkota in že sva po suhi cesti drvela po predhodno spluženi cesti do Primoža, da se je kadilo za nama. Tamkaj sva poskušala zaviti na Najnersko cesto proti Kunču, a glej ga zlomka. Na stranski nespluženi cesti je bilo v povprečju 35 cm snega. Klemen se je zapodil v sneg prvič in prišel 2 m daleč. Zalet in še enkrat in je prišel 3 m daleč. Zalet in še enkrat in ... Sem že prej iz prtljažnika krampačico in greblo ven vzel in sem potem Ladkota ročno iz snega ven izkopal. Sva bila s Klemnom tako razočarana, da nisva nobene fotke naredila.\n\n![Pro oprema, amaterski voznik.](https://jknm-novice.s3.eu-central-003.backblazeb2.com/desant-na-kunc-09-04-2010/1.jpg)\n\nYep, moj brat ima štirikolesnika! To bo to! Ga zaprosim, ga dobim (hvala) in se na Veliko noč popoldan že peljem proti kunški jami. Na Primožu, kjer je bilo 14 dni nazaj 35 cm snega, ga je bilo tokrat 0 cm. Sem kar na gas pritisnil, potem pa zelo močno še na bremzo ...\n\n![??!!\"#$%/(?**!](https://jknm-novice.s3.eu-central-003.backblazeb2.com/desant-na-kunc-09-04-2010/2.jpg)\n\nGozdni vragi so pustili zabrloženo cesto za sabo. Hudiča, naj se jim letos vse žage skrhajo - tudi tiste zapakirane v skladišču. Ampak nisem odnehal - sem šel z motorjem kakšnih 200 m naokoli in našel prehod. In se preko manjših in večjih zaplat snega končno prebil do jame, ki sem si jo prvič ogledal v res zimski različici.\n\n![Ogromna snežna kopa v vhodnem delu.](https://jknm-novice.s3.eu-central-003.backblazeb2.com/desant-na-kunc-09-04-2010/5.jpg)\n\nNadaljevanje proti bivši vasi Kunč je bilo nemogoče zaradi prevelikih zaplat napihanega snega, ki je bil precej razmočen, da se je (pre)globoko vdiralo. Sem s štirikolesnikom probal večkrat, pa se zakopal v snegu, pa sem nato le uspel ven priti ...\n\n![Izgleda enostavno, v praksi pa ne gre preko! Sledi so od lovskega džipa s pogonom na vsa 4 kolesa.](https://jknm-novice.s3.eu-central-003.backblazeb2.com/desant-na-kunc-09-04-2010/3.jpg)\n\nPrevozil sem vse okoliške ceste in le našel eno, na kateri je bilo tako malo snega, da bi tudi Ladko čez prišel. In sem jasno takoj poklical Šinija in na Velikonočni ponedeljek smo se skupaj z Robertom Kruhom spet odpravili na Kunč. S štirikolesnikom sem na večjih zaplatah snega za Ladkota že prej pripravil kolotek, da ne bi bilo težav, ampak je v topli noči pobralo ok. 5 cm snega, pa smo do kunške ledene jame gladko prišli (to, da smo falili odcep in nato malo tavali po Rogu, bom zamolčal). Hop v kombinezone in že v slabi svetlobi v jamo, kjer smo posneli en motiv na 15 različnih načinov ...\n\n![Niso Jehove priče, le odštekani jamarji.](https://jknm-novice.s3.eu-central-003.backblazeb2.com/desant-na-kunc-09-04-2010/4.jpg)\n\n![Tehnika služi narodu!](https://jknm-novice.s3.eu-central-003.backblazeb2.com/desant-na-kunc-09-04-2010/6.jpg)\n\nNajvečja ledena sveča je merila 5 m v višino, fotkal je tudi Robert, Šini pa je medtem neuspešno iskal nadaljevanje ... Nad jamo ni bilo več snežne odeje, voda pa je kljub temu kar dobro pronicala skozi strop, vendar na tleh ni več zmrzovala. Snežna kopa v vhodnih delih je bila pa ogromna. Mestoma bi lahko bila debela tudi 3 m. Kakorkoli: kratka, učinkovita in uspešna akcija.\n\n![A je še kdo, ki ne verjame, da je vhodno snežišče ogromno?](https://jknm-novice.s3.eu-central-003.backblazeb2.com/desant-na-kunc-09-04-2010/7.jpg)\n\nOfenzive na Kunč smo se udeležili Klemen Mihalič, Damijan Šinigoj, Robert Kruh in Marko Pršina."
  },
  {
    "id": 379,
    "markdown": "# Odvodnica\n\nNovo brezno, o katerem bom strnil par besed v nadaljevanju, se nahaja nedaleč stran od Čaganke, v smeri Podgore in ga po etapah raziskujemo že vse od začetka januarja. Vhod vanj je netipičnih oblik (obcestni jašek) in to je tudi botrovalo temu, da v vsem tem času, kar se potikamo po Poljanski gori, nismo nikoli posumili, da se lahko spodaj odpira kaj večjega.\n\n![Neobičajen vhod v brezno.](https://jknm-novice.s3.eu-central-003.backblazeb2.com/odvodnica-19-03-2015/1.jpg)\n\n![Vstop skozi cev.](https://jknm-novice.s3.eu-central-003.backblazeb2.com/odvodnica-19-03-2015/2.jpg)\n\nVerjetno bi bilo še dandanes tako, če mi ne bi te majhne skrivnosti zaupal domačin. Brezno je stopnjastega značaja in relativno sprano ter čisto. Dih jemajočih prostorov ravno ne premore, nekih hudih ožin pa tudi ne. Globina 60 m je že dosežena, napredovanje v neznano pa zaenkrat otežuje velika količina vode, ki je posledica še številnih zaplat talečega se snega.\n\n![Nekje sredi brezna.](https://jknm-novice.s3.eu-central-003.backblazeb2.com/odvodnica-19-03-2015/3.jpg)\n\nNa zadnji akciji, kjer sva z Borotom tudi prišla najgloblje, nama je zmanjkalo vrvi ter vponk za opremljanje, na dosedanjih akcijah pa nama je družbo delal še Šini."
  },
  {
    "id": 522,
    "markdown": "# Firecombat 2019\n\nTo soboto je v Žužemberku potekala tradicionalna tekma Ognjenih risov, ki se je preimenovala v Memorial Gregorja Krakarja - v spomin na lani preminulega glavnega organizatorja. To je bila zadnja tekma v letošnjem letu, zato je bil boj za najvišja mesta še toliko bolj napet. Tekmovalke in tekmovalci so s svojo srčnostjo zopet premikali meje mogočega. Skratka, napeto je bilo do konca. Vreme je k sreči zdržalo do konca tekme, podelitev medalj pa so morali spraviti pod streho gasilskega doma.\n\nZa varnost na stolpu, kjer se je izvajal spust po vrvi, sva skrbela Primož Paterneš in Andrej Gašperič.\n\n![Priprave.](https://jknm-novice.s3.eu-central-003.backblazeb2.com/firecombat-2019-27-08-2019/01_priprave.jpg)\n\n![Proti vrhu.](https://jknm-novice.s3.eu-central-003.backblazeb2.com/firecombat-2019-27-08-2019/02_proti_vrhu.jpg)\n\n![Na vrhu.](https://jknm-novice.s3.eu-central-003.backblazeb2.com/firecombat-2019-27-08-2019/03_na_vrhu.jpg)\n\n![Spust.](https://jknm-novice.s3.eu-central-003.backblazeb2.com/firecombat-2019-27-08-2019/04_spust.jpg)\n\n![Še malo.](https://jknm-novice.s3.eu-central-003.backblazeb2.com/firecombat-2019-27-08-2019/05_se_malo.jpg)\n\n![Cilj.](https://jknm-novice.s3.eu-central-003.backblazeb2.com/firecombat-2019-27-08-2019/06_cilj.jpg)\n\n![Pa sva.](https://jknm-novice.s3.eu-central-003.backblazeb2.com/firecombat-2019-27-08-2019/07_pa_sva.jpg)\n\n![Bravo mi.](https://jknm-novice.s3.eu-central-003.backblazeb2.com/firecombat-2019-27-08-2019/08_bravo_mi.jpg)"
  },
  {
    "id": 680,
    "markdown": "# Jamarski tečaj 2025 - vrvni krst\n\nV soboto, 29. marca 2025, smo dočakali našo tretjo etapo tečaja za jamarja pripravnika. Podali smo se v udornico Malisnica nad Mirno Pečjo, kjer so nam vestni inštruktorji vnaprej opremili tri smeri. Neke grobe osnove vrvne tehnike smo obdelali že poprej na tečaju, za večino tečajnikov (vključno z menoj) pa je bila to prva praktična izkušnja. Po kratkem »ogrevanju« na skali ob udornici je napočil čas za naš prvi pravi spust.\n\n![Vse rdeče od jamarjev. Dva celo na vrvi.](https://jknm-novice.s3.eu-central-003.backblazeb2.com/jamarski-tecaj-2025-vrvni-krst-31-03-2025/20250330_002_01.JPG)\n\nObčutek, ko se prvič samo na napeti vrvi spustiš vzvratno čez skalnat rob, je težko opisati. Gre za mešanico povsem nagonskega strahu, adrenalina, tresočih kolen, vprašljivega zaupanja v samo vrv in popolnega zaupanja v mirnega inštruktorja. Na prvem spustu me je usmerjal Neven, ki se je res izkazal z veliko mero zbranosti in potrpljenja med mojim nerodnim spuščanjem. Večkrat sem pomislil, kako je sploh mogoče, da je človek tako miren, medtem ko binglja v zraku, vendar sem do konca spusta z njegovo pomočjo in mirnim vodenjem korak po korak tudi sam izgubil večino strahu. Na dnu sem občutil veliko mero ponosa in hitro razumel čare vrvne tehnike in vertikalnih spustov. Brez oklevanja sva se lotila še vzpona, kjer sem ponovno rabil precej usmerjanja glede pravilnega vrstnega reda preprijemanj ter varovanj. Ognjeni (pravzaprav vrvni) krst pač, nimaš kaj.\n\n![Khm, bo tole zdržalo?](https://jknm-novice.s3.eu-central-003.backblazeb2.com/jamarski-tecaj-2025-vrvni-krst-31-03-2025/20250330_005.JPG)\n\nMed čakanjem na drugi spust smo z Anžetom še malo potrenirali osnovne vozle, ki jih redno uporabljamo pri opremljanju, nato pa sem se ponovno podal v globino po drugi poti pod nadzorom Miča. V drugo mi je šlo že precej bolj tekoče, predvsem pa sem opazil, da nimam več tako napetih mišic od strahu in adrenalina, kot v prvo. To je bilo predvsem opazno po končanju drugega vzpona, saj se mi je zazdelo, da sem porabil pol toliko energije kot prvič. Vmes je Marko že poskrbel za žerjavico in spekel rundo žara, tako da so adrenalin hitro pregnale klobasice. Na tretji in moj zadnji spust me je pospremil Klemen. Šel sem po smeri iz prvega spusta, ki se mi je v tretje zdela že naravnost zabavna, ne pa zastrašujoča kot prvič. Koordinacija je bila že boljša, tehnika tudi. Pri vsakem spustu in vzponu sem dobil nov nabor popravkov in nasvetov, ki sem jih v bodoče upošteval in postajal bolj učinkovit s svojimi premiki. Inštruktorji so bili res odlični in zelo sem jim hvaležen za tako izkušnjo.\n\n![Inštruktorji in tečajniki - nekateri na robu, drugi v steni.](https://jknm-novice.s3.eu-central-003.backblazeb2.com/jamarski-tecaj-2025-vrvni-krst-31-03-2025/20250330_020_01.JPG)\n\n![Prejemanje navodil za nadaljnje urjenje.](https://jknm-novice.s3.eu-central-003.backblazeb2.com/jamarski-tecaj-2025-vrvni-krst-31-03-2025/20250330_024_01.JPG)\n\nPo koncu tečaja, razopremljanju in pospravljanju opreme smo še malo pokramljali in pokomentirali sveže vtise ob mrzlem in zasluženem pivu. Vedno je fascinantno poslušati še zgodbe starejših in bolj izkušenih jamarjev, saj te že ob poslušanju zasrbijo prsti, da bi šel naslednjič kar zraven v kako akcijo – seveda pa bo treba najprej nabrati še nekaj izkušenj, kondicije in znanja za varno udeležbo. Hvala lepa celotni ekipi za tako lepo izpeljan športni dan, bilo nam je res v užitek. Se vidimo naslednji vikend!\n\n![Nehote, ampak tečajniki smo se držali še bolj v ozadju ;-)](https://jknm-novice.s3.eu-central-003.backblazeb2.com/jamarski-tecaj-2025-vrvni-krst-31-03-2025/20250330_031_01.JPG)"
  },
  {
    "id": 160,
    "markdown": "# Čiščenje jame Grč vrh 3\n\nČlani JKNM že kar nekaj časa opazujemo onesnažene vhode na\nseverni strani Malisnega hriba na območju Grč vrha. O tem smo nekaj že napisali,\nv marcu pa je bila na ustrezno inštitucijo podana prijava proti neznanemu\nstorilcu (za jamo Grč vrh 3), vendar se kot vse kaže ni zgodilo še nič. Ker pa jamarji\nne ležimo križem rok, smo se za letošnjo leto odločili, da izvedemo čiščenje\njame Grč vrh 3. Za pomoč oziroma donatorstvo smo zaprosili Občino Mirno Peč, ki je naš\npredlog podprla. V soboto, 17. aprila 2010, smo se ob dogovorjeni uri pričeli zbirati\nokrog vhoda. Eni nekoliko prej &nbsp;- predvsem\nzaradi napeljave vrvne žičnice, ki nam je služila za izvlek smeti in pa prvih video\nkadrov, za katere je ta dan skrbel Klemen. Ja, je mislil, da bo samo \"kamerman\",\npa ga je skozi dan ujelo tudi čiščenje in to večkrat. No, kakorkoli že, s\nčiščenjem smo pričeli nekako ob deveti uri. Ker je bilo smeti do vrha in sta se\nkandidata javila sama od sebe (Andrej in Tom), je del ekipe tačas odšel še na\nterensko čiščenje. Da ne bi kdo slučajno v \"luft\" gledal.\n\n![Prostovoljca. Foto Mihael Rukše.](https://jknm-novice.s3.eu-central-003.backblazeb2.com/ciscenje-jame-grc-vrh-3-19-04-2010/prostovoljca.jpg)\n\nOpremljene po predpisih (škornji, rokavice, maska, čelada,\n…) so se ekipe menjavale in s tem se je morala večati tudi zunanja ekipe, ki je\nskrbela za škripčevje in pa sortiranje (kolikor je bilo le mogoče) odpadkov ter\nv nadaljevanju logističnim potrebam, za odvoz na dogovorjeno lokacijo.\n\n![Mravljišče. Foto Mihael Rukše.](https://jknm-novice.s3.eu-central-003.backblazeb2.com/ciscenje-jame-grc-vrh-3-19-04-2010/marvljisce.jpg)\n\nTudi za dobro voljo je bilo poskrbljeno, saj nas je župan\nZvone Lah postregel s svojim mašnim vinom, Primož Novljan s pivskim vložkom,\nVida pa je poskrbela za prvo malico. Za manjše hecne vložke pa smo poskrbeli\nsami, ko smo na dan privlekli kakšno zanimivost. Ja, eni pa niso mogli\nodmakniti pogleda od dveh parkiranih traktorjev, baje je viagra nula proti fergusonom, kaj šele če sta dva ...\n\n![Te ugriznem. Foto Damijan Šinigoj.](https://jknm-novice.s3.eu-central-003.backblazeb2.com/ciscenje-jame-grc-vrh-3-19-04-2010/te_ugriznem.jpg)\n\nIn teh \"zanimivosti\" ni bilo malo. Po šestih urah\ndela smo prenehali tam nekje na smeteh iz leta 1980, kar je bilo mogoče\nrazbrati iz odvržene registrske tablice. Iznesli oz. bolje izvlekli smo za eno manjšo\ngoro raznoraznih smeti, predvidevamo pa, da jih je vsaj še dvakrat toliko.\n\n![Vozi Miško za Beograd ... Foto Damijan Šinigoj.](https://jknm-novice.s3.eu-central-003.backblazeb2.com/ciscenje-jame-grc-vrh-3-19-04-2010/vozi_misko_za_beograd.jpg)\n\nSledili so še ena obvezna malica, ki so nam jo pripravili\nčlani Lovske družine Mirna Peč, pokušanje tekočih dobrot in premlevanja, kako lepo\nsmo se imeli, kljub čistilni akciji.\n\n![Obvezna jamarska. Foto Mihael Rukše.](https://jknm-novice.s3.eu-central-003.backblazeb2.com/ciscenje-jame-grc-vrh-3-19-04-2010/obvezna_jamarska.jpg)\n\nZa zaključek podajam še nekaj statističnih podatkov:\n\n- undefined\n- undefined\n- undefined\n- undefined\n- undefined\n- undefined\n\nZa uspešno akcijo gre zahvala (pred)vsem udeležencem akcije, Občini Mirna Peč (predvsem Nataši Rupnik in Zvonetu Lahu), Nacionalnemu veterinarskemu inštitutu, Enota Novo mesto in Lovski družini Mirna Peč.\n\nŠe Klemnov mojstrski video ...\n\n<video align=\"center\" src=\"https://www.youtube.com/embed/fS3XWH5cJsI\" width=\"80%\" isUpload=\"true\" />\n\nUdeleženci akcije: Klemen Mihalič, Anže Tomšič, Nejc Švent,\nAndrej Gašperič, Viljem Turk, Dejan Turk, Mihael Rukše, Primož Novljan, Uroš\nMervič, Anton Tramte,\nDrago Primc,\nDavorin Dobaj, Primož Paterneš, Maks Šinigoj, Damijan Šinigoj, Vida Tomšič, Gregor Tomšič, Zvone Lah,\nJanez Kramar, Nataša Rupnik, Mila Barbo, Jure Barbo, Tanja Rukše, Matic Jaklič in Jože Tomšič."
  },
  {
    "id": 173,
    "markdown": "# Raziskave na Kočevskem [2]\n\nV nedeljo, 12. septembra 2010,\nsem nadaljeval z raziskavami objektov na območju vzhodno od Mozlja, ki sem jih\nlociral na prejšnjih akcijah. A večjega uspeha ni bilo. Sprva sem se spustil v\nmanjše brezno - čeprav sem že prej z \"globinomerom\" ugotovil, da je\nvhodna vertikala globoka slabih 10 m, sem upal na morebitno stopnjo ter\nnadaljevanje. Žal se je brezno zaprlo že v globini 8 m.\n\n![Pred vhodom v ozko brezno.](https://jknm-novice.s3.eu-central-003.backblazeb2.com/raziskave-na-kocevskem-2-13-09-2010/1_pred_vhodom_v_ozko_brezno.jpg)\n\nV bližini brezna sem\nrazširil vhod v dobro prepihano polšno. Že po treh metrih je sledila nova\nožina, za katero se vidi večji prostor - za nadaljevanje bo potrebno širiti.\nPregledal sem še 5 metrski udor, ki se na dnu zapre brez nadaljevanja.\n\n![Razširjen vhod v polšno.](https://jknm-novice.s3.eu-central-003.backblazeb2.com/raziskave-na-kocevskem-2-13-09-2010/2_razsirjen_vhod_v_polsno.jpg)\n\nNedaleč stran leži stik\nkraškega in nekraškega sveta s kratkimi ponikalnicami. Med požiralniki sta tudi\ndva, ki omogočata vhod v podzemlje. V enem je splet kratkih rovov s skupno\ndolžino 15 m.\nNa dnu je ozko nadaljevanje v nižje ležeče prostore. Tudi tu brez širjenja ne\nbo nič, prav tako tudi v sosednjem požiralniku, kjer sem se spustil prosto na\ndno, ki je v globini 5 m.\nTu je ožina, za njo pa večji prostor.\n\nNa koncu sem poiskal dve\njami, mogočna požiralnika, ki sta imela zgrešene koordinate. V katastru jih\nnajdemo z imeni Kavranova jama in Požiralnik na Rimskem. Po opisu dostopa in\nobstoječih koordinatah sem obe jami po enournem tavanju našel, pri tem pa sem lociral\nše en požiralnik. Poševni vhodni rov je dovolj prostoren za ogled - po petih\nmetrih nekoliko zavije, tako da se ne vidi, kako je naprej. Ker sem opremo\npusti v avtu, se v požiralnik nisem spustil, ostane za naslednjič ...\n\n![Kavranova jama.](https://jknm-novice.s3.eu-central-003.backblazeb2.com/raziskave-na-kocevskem-2-13-09-2010/3_kavranova_jama.jpg)\n\n![Vhod v Požiralnik na Rimskem.](https://jknm-novice.s3.eu-central-003.backblazeb2.com/raziskave-na-kocevskem-2-13-09-2010/4_vhod_v_poziralnik_na_rimskem.jpg)"
  },
  {
    "id": 174,
    "markdown": "# Napad na Vimol\n\nV nedeljo, 12. septembra 2010, sva z Antonom sklenila, da\ngreva raziskat brezna v okolico bivše kočevarske vasi Vimol. Na eni od zadnjih\nakcij smo tam našli in odprli nekaj brezen. Na srečo sta udeležbo potrdila dva\nprijatelja iz bližnje vasi, s katerima sem pred tednom obiskal eno izmed večjih\njam na našem koncu. V petek in soboto je bil vztrajen še Žan iz Semiča, ki je na\nakcijo prišel kar s čudnim tipom Vespe - mislim da kitajske različice.\n\nOd Ježkove lipe smo odrinili navkreber do Brezna nad\nVimolom, kjer smo vhod malce polepšali z 9 kilsko macolo. Odprli smo lepo\nzasigano stopnjasto brezno z globino 8 in dolžino 7 m. Nadaljevanja nismo našli,\nso bile pa tam stopinje od medveda (zunaj seveda). Nato smo raziskali 9,5 m globoko brezence Vimol\n2 z dvorano dolgo 5 m.\nV kotu smo opazili okostje lisice, ki je poginila v jami.\n\n![V breznu nad Vimolom.](https://jknm-novice.s3.eu-central-003.backblazeb2.com/napad-na-vimol-17-09-2010/snemanje_kapniska_jama_012.jpg)\n\nČas je dokaj hitro tekel, no ja, če bi mi spustili\nkavico in trgovino, bi bila ura 10, tako pa je bila že preko poldne. A kaj, ko\npo sobotni prežurani noči paše nekaj bolj gostega, za razdražen želodec pa je\nitak najboljša tirolka in kumarice. Malica nam je kar dobro dela, le en kup os\nnas je prisilil, da smo jedli počasi, drugače bi vse padlo direkt v rit&nbsp; ;-)&nbsp; Po\nmalici naj bi odprli polšno, malce smo brcali okoli vhoda, ga malce pokopali,\nnato pa sem postavil negativno diagnozo in vsem je padel kamen z duše, da ni bilo\npotrebno delat.\n\n![Pred vhodom v Vimol 2.](https://jknm-novice.s3.eu-central-003.backblazeb2.com/napad-na-vimol-17-09-2010/snemanje_kapniska_jama_035.jpg)\n\nKer sem pa fantom obljubil, da bomo pogledali eno\nvečjo jamo, sem zbral Kapniško jamo, v kateri sam še nisem bil. In smo šli.\nFantje so sprva godrnjali po lazenju čez podor, v zgornjih delih bi jih moral\npa skoraj navezat na vrvico, tako so bili zavzeti. Skoraj preveč: no ja, vajenec\nbi kmalu 3x odkril isti rov, pa kaj mu morem, veselje sem mu pa z resnico le vzel.\nŽan je nekaj šaril po nižjem delu, godrnjal, da bi mogoče tam šlo, potem pa\npriznal, da je spodaj nevarno. Nato smo počasi odpujsali ven, kjer nas je čakal\nAnton s pivičko. Sam ni šel v jamo, ker sem pozabil vrv na Vimolu in jo je šel\niskat. Potem sem si mislil, da bolj da je ni več, saj sem se spomnil, da sem\npozabil eno zelo staro. Zadnjič sem se spustil po njej in priznam, da sem samo\ngledal, kam bom pr'letu na tla. Glede na to, da je statik, deluje kot dinamik – zakaj\nše ne vem. Naredili smo nekaj skupinskih fotografij, določili naslednji plan in\nse razšli.\n\n![Skupinska slika po prihodu iz Kapniške jame.](https://jknm-novice.s3.eu-central-003.backblazeb2.com/napad-na-vimol-17-09-2010/snemanje_kapniska_jama_046.jpg)\n\nJamarili: Anton Tramte, Žan Stariha, Miha Primc,\nMatjaž Hutevec in Uroš Mervič."
  },
  {
    "id": 175,
    "markdown": "# Poplave 2010\n\nPodobno kot marsikje v osrednji Sloveniji, je bil ta vikend\ntudi v mirnopeškem koncu rekorden po količini padavin. Temenica je narasla, kot\nže dolgo ne, voda pa je špricala praktično iz vsake luknje. Med deževno soboto ni\nbilo še nič ekstremnega, nedeljsko jutro pa nam je predstavilo povsem nov\npogled na zalito dolinsko dno. Dopoldne sem z Davidom in Nejcem preveril Zijalo\nin Risanco, popoldne pa smo Tom, Anže, Drago in jaz še enkrat pregledali\nRisanco, Zijalo, Ponikve, Vrhovo, Globodol, Dvor in Bobnovo jamo.\n\n<b>Nedelja dopoldan (19. september 2010)<br></b>Nejc, David in Andrej Gašperič\n\n## Zijalo\n\nCesta, ki vodi do Zijala je bila poplavljena že na začetku, tako da je bilo treba\nnadaljevati peš po grebenu. Oba mostova sta bila preplavljena z vsaj pol metra\nvode. Iz prvega izvira ni bilo opaziti ekstremnega povečanja količine vode, je\npa zato voda toliko bolj bruhala iz občasnega izvira pod pečino. Dostop po\nobičajni poti ni bil mogoč, zato je bilo treba plezati naokoli.\n\n![Poplavljen most do hiš na desnem bregu Temenice v Zijalu.](https://jknm-novice.s3.eu-central-003.backblazeb2.com/poplave-2010-21-09-2010/1_a_zijalo_1.jpg)\n\n![Izvir ob poti do jame pod steno.](https://jknm-novice.s3.eu-central-003.backblazeb2.com/poplave-2010-21-09-2010/1_b_zijalo_2.jpg)\n\n![Bruhanje iz jame pod steno v Zijalu.](https://jknm-novice.s3.eu-central-003.backblazeb2.com/poplave-2010-21-09-2010/1_zijalo_4.jpg)\n\n![Zaliti ponori Temenica pod Vrhovim.](https://jknm-novice.s3.eu-central-003.backblazeb2.com/poplave-2010-21-09-2010/8_a_pod_vrhovim.jpg)\n\n## Risanca\n\nŽe od daleč se je videlo, da je gozdna cesta iz kamnoloma Sv. Ana proti vasi\nJezero poplavljena. Parkirali smo na stranski poti in že od daleč slišali\nšumenje deroče vode v fosilni strugi Temenice. Takoj smo vedeli, da tokrat voda\nteče celo do Risance, kar je praktično dogodek stoletja. Jama je bila do vrha\nzalita z vodo, na vrhu smo opazovali močan vrtinec. Tudi dolina naprej proti\nMali Risanci je bila popolnoma zalita z vodo. Preverili smo še višje\npožiralnike - Jama na Požganju, Velban kevder ... Vse je bilo do vrha zalito z\nvodo.\n\n![Risanca.](https://jknm-novice.s3.eu-central-003.backblazeb2.com/poplave-2010-21-09-2010/2_risanca_1.jpg)\n\n![Deroča Temenica do Risance.](https://jknm-novice.s3.eu-central-003.backblazeb2.com/poplave-2010-21-09-2010/3_risanca_2.jpg)\n\n![Temenica teče do Jame na Požganju.](https://jknm-novice.s3.eu-central-003.backblazeb2.com/poplave-2010-21-09-2010/3_a_jama_na_pozganju_1.jpg)\n\n<b>Nedelja popoldan</b><b> (19.&nbsp;</b><b>september&nbsp;</b><b>2010)</b><br>Anže in Jože Tomšič, Drago Primc in Andrej Gašperič<br>\n\n## Globodol - Malikovec\n\nTudi v Globodolu se je že kazal visok nivo talne vode, saj se je voda že\nnabirala po kotanjah. V Malikovcu je bila dolina pod plezalno steno zalita po\nprvih ocenah malo manj kot do polovice. S strani pa je vanjo pritekal tudi\nmanjši potoček.\n\n![Zalite kotanje Globodolskega polja.](https://jknm-novice.s3.eu-central-003.backblazeb2.com/poplave-2010-21-09-2010/4_globodol_1.jpg)\n\n![Malikovec.](https://jknm-novice.s3.eu-central-003.backblazeb2.com/poplave-2010-21-09-2010/5_a_globodol_malikovec1.jpg)\n\n## Dvor - Bobnova jama\n\nFirbec nam ni dal miru in smo morali pogledat še Bobnovo jamo. Vrtača, na dnu\nkatere je jama, je bila do vrha zalita z vodo. Iz vseh lukenj je po okoliških travnikih\nvrela voda. Iz Šice je voda vrela vsaj pol metra visoko. Med potjo smo srečali domačina,\nki je dejal, da je dopoldne voda bruhala skoraj meter višje. Voda se je od\nvsepovsod stekala v strugo in odtekala naprej proti Krki. Tudi Krka na Dvoru je\nrohnela kot že zelo dolgo ne.\n\n![Zalita vrtača nad Bobnovo jamo.](https://jknm-novice.s3.eu-central-003.backblazeb2.com/poplave-2010-21-09-2010/6_a_bobnova_jama.jpg)\n\n![Močan bruhalnik ob Šici.](https://jknm-novice.s3.eu-central-003.backblazeb2.com/poplave-2010-21-09-2010/6_sica_1.jpg)\n\n![Krka leti čez lehnjakove pragove na Dvoru.](https://jknm-novice.s3.eu-central-003.backblazeb2.com/poplave-2010-21-09-2010/7_a_dvor.jpg)\n\n![Razpenjena voda buči preko lehnjakovih pragov na Dvoru.](https://jknm-novice.s3.eu-central-003.backblazeb2.com/poplave-2010-21-09-2010/7_b_dvor_lehnjakovi_pragovi3.jpg)\n\n## Dobrniško polje\n\nVisoke vode so zalile tudi najnižje ležeče predele Dobrniškega polja. Foto Primož Paterneš.\n\n![Čolnarjenje na Želenskem jezeru.](https://jknm-novice.s3.eu-central-003.backblazeb2.com/poplave-2010-21-09-2010/9_zelensko_jezero.jpg)\n\n## Dolenjske Toplice\n\nSušica, ki teče (kadar teče, ker je pač \"sušica\"), je znan kraški hudournik. Večino leta ta kraljična spi, ko se pa se ob deževju zbudi, pa naraste ... Preko mostu pri Bučarjevem mlinu Sušica teče izjemno, izjemno redko. Foto Marko Pršina.\n\n![Poplavljen most pri Bučarjevem mlinu.](https://jknm-novice.s3.eu-central-003.backblazeb2.com/poplave-2010-21-09-2010/10_20100919_005_2.jpg)\n\n<b>Ponedeljek zjutraj</b><b> (20.&nbsp;</b><b>september&nbsp;</b><b>2010)</b><br>Andrej Gašperič<br>\n\n## Risanca\n\nNi mi dalo miru, da ne bi šel pogledat, kako je z vodo v Risanci … Še pred\nslužbo sem skočil pogledat. O vodi nikjer več ne duha ne sluha! Da so bile\nvčeraj poplave, je razvidno le iz struge po lepo spranem kamenju in tu in tam\nkakšnem naplavljenem deblu. Tokrat je bilo v &nbsp;jami vode (po grobi oceni) do tretjine\nvhodnega brezna."
  },
  {
    "id": 201,
    "markdown": "# Novici iz trebanjskega konca\n\nMed obiskom avto servisa\nv Trebnjem sem od mojega mehanika izvedel za zanimiv udor ob cesti proti\nRepčam. Še nekaj je postoril, potem sva se usedla v avto in bila že čez 5 minut\npri udoru. 3 x 2 m\nvelik vhod se je odpiral v ravnih tleh v gozdu, skoraj na robu vrtače. Že\nnaslednji dan, v petek 20. aprila 2011, sva z Borisom, ki je bil zunanja ekipa,\nobiskala in raziskala udor.\n\n![Vhod v Tičenco.](https://jknm-novice.s3.eu-central-003.backblazeb2.com/novici-iz-trebanjskega-konca-27-05-2011/slika_1.jpg)\n\nV globini 13,2 m\nsem stopil na vrh nasipnega stožca ob steni. Blatne stene, blatni nasipni\nstožec, blatno dno. Skratka: blato, blato, blato. Po strmem nasipu iz blata se\nspustim 5 m\nv širok prostor. Levo in desno se prostor nadaljuje še nekaj metrov. Desno se\nspustim po blatni strmini 3,7\n m do dna, levo po prav taki blatni strmini pa 4,4 m, kjer je še 2,5 m dolg prostor s kratkim\nkaminom v stropu. Tu je najnižja točka brezna v globini 21,5 m. Na dnu leži precej\nodpadkov.\n\n![Smeti na dnu brezna.](https://jknm-novice.s3.eu-central-003.backblazeb2.com/novici-iz-trebanjskega-konca-27-05-2011/slika_2.jpg)\n\nMedtem, ko sem na dnu meril in fotografiral, se je pred vhodom zbralo nekaj\ndomačinov iz bližnje Odrge. Povedali so, da naj bi se udrlo pred kratkim, a nobeden\nni natančno vedel, kdaj se je to zgodilo. Menda manj kot eno leto nazaj.\nGovoril sem tudi z lastnikom parcele, ki je povedal, da hodi na parcelo bolj\nporedko, da pa je opazil udor nekaj mesecev nazaj. Povedal je tudi, da je bilo\npred tem površje ravno ter da ni kazalo na jamo spodaj. Med domačini prevladuje\nmnenje, da se je udrlo zaradi miniranj ob gradnji avtoceste. Seveda gre tu za\nnaravni proces, ki z miniranjem ni povezano, pa še oddaljenost od avtoceste je\nprecejšnja. Odpadki na dnu so na videz nekoliko stari, zato domnevam, da je bil\nprvotno tu manjši udor, zapolnjen z odpadki - na to kaže tudi z mahom porasla\nstena dober meter pod vhodom. Potem se je dokončno udrlo, smeti so zgrmele\nnoter ...\n\nŠele en mesec kasneje sem od Dragota izvedel, da nisem bil prvi obiskovalec\nudora. Pred mano so se v brezno spustili trebanjski gasilci, naslednji je bil\nFrenk Jenkole, za mano pa še Drago in Anže. Vhod so obiskali tudi trebanjski\npolicisti ter okrog vhoda napeli varnostni trak. Jamo sem registriral z imenom\nTičenca, ker leži v vznožju prav tako imenovanega hriba.\n\n![Udor so policisti zavarovali z varnostnim trakom.](https://jknm-novice.s3.eu-central-003.backblazeb2.com/novici-iz-trebanjskega-konca-27-05-2011/slika_3.jpg)\n\nNaslednja akcija v ta konec je bila 21. maja 2011, ko sva z Borisom\nobiskala Pernico v Bukovju. To je mogočen udor, globok 6 m, registriran je bil davnega\nleta 1950, zato ima nizko katastrsko številko 799. V dnu udora je manjši\nspodmol, v njem pa neraziskano brezno, katerega sva na današnji akciji\nraziskala. Gre za 5 m\ngloboko brezno, krajši rov ter 6\n m visok kamin. Sedaj je globina 11,5 m, dolžina pa 14 m.\n\n![Vhod v Pernico se odpira v preglednem listnatem gozdu.](https://jknm-novice.s3.eu-central-003.backblazeb2.com/novici-iz-trebanjskega-konca-27-05-2011/slika_4.jpg)\n\n![Pogled proti dnu udora, kjer je pod steno manjši spodmol z\nnadaljevanjem.](https://jknm-novice.s3.eu-central-003.backblazeb2.com/novici-iz-trebanjskega-konca-27-05-2011/slika_5.jpg)\n\nSodelovala sva Boris Bor iz \"Jamarske sekcije Društva ljubiteljev\nfrankinje\" z Vinjega vrha, ki je skrbel za varnost, in Borivoj Ladišić."
  },
  {
    "id": 202,
    "markdown": "# Reševalno usposabljanje Biška vas 2011\n\nVerjetno\nste že zasledili, da se trojica naših članov usposablja v okviru JRS. Izkušeno\njamarsko oko to najbolje vidi, če se zazre v njihov plezalni pas. Če pa mladci\nše malo spregovorijo, je pa potlej še največjemu laiku (kar se tiče plezalnega\npasa) jasno, da so v njihovem jamarskem procesu nekaj močnega dogaja.\n\nKer se\nbliža čas izpita in je treba na novo pridobljeno znanje utrjevati, akcija med\nreševalci (pripravniki) pa je v soboto odpadla, sva Andrej in Tom dobila Anžetovo\npovabilo na nedeljsko usposabljanje.\n\nZa poligon\nsi je Anže izbral malo zahtevnejši teren - tokrat se je odločil za plezalni\nvrtec Biška vas. Bog si ga vedi, ali je bilo to zaradi zahtevnosti terena,\ndodatne netipične jamarske opreme (lestve 2x) ali pa Rolerja, ki je glede na\ntežke pogoje dela še kako \"pasal\".\n\nTeren je\nbil izbran, trasa za žičnico določena,&nbsp;\nAnže je bil \"boss\", midva z Andrejem pa vajenca. Dobesedno! In\nse je začelo: napeli smo žičnico, spoznali nov način vpenjanja vrvi skozi\nzavoro, pa še nekaj novitet (si nisem vse zapomnil), naredili odmikališče in že\nje bilo vse pripravljeno za prvi spust, ki ga je seveda opravil Anže. Pa ni šlo\nvse čisto gladko in tukaj so prišli prav predvsem Andrejevi nasveti glede\nobvezne čelade, pa kako se bremza vpne, pa … Pa smo morali še ene lojtre\nprinesti, da smo še višje naredili odmikališče. Potlej je pa šlo, nakar sta se\nAnže in Andrej vozila in vozila ... Andrej je nato moral na referendum (za\nrezultat veste) in nato sem šel še sam na žičnico. Po mojem smo jo imeli\npremalo napeto - rezultat: podrta skladovnica ne-suhih drv, nova mulda na cesti\nin raztrgane pohodne hlače (mi Vida itak hoče nove kupit).\n\n![Fiju ... po žičnici.](https://jknm-novice.s3.eu-central-003.backblazeb2.com/resevalno-usposabljanje-biska-vas-2011-07-06-2011/p1160148_1.jpg)\n\n![Netipični jamarski pripomoček: lesena lojtra. V ospredju Anže.](https://jknm-novice.s3.eu-central-003.backblazeb2.com/resevalno-usposabljanje-biska-vas-2011-07-06-2011/p1160150_1.jpg)\n\nIn ko smo\nse naveličali spuščati, smo se šli še snemanje ponesrečenca. Tukaj je bilo\nštosa: guganje, ščipanje, iskanje dodatnih vponk, skratka fajn. Najprej je\n\"inštruktor\" Anže za malo malico snel Andreja. Nakar sta se\nponesrečenca zamenjala: je šlo dokaj gladko, ker je ponesrečenec Anže še kar\nsodeloval … Potlej sem še sam snel Anžeta, skoraj 100 % varno in nato je vajo\nponovil še Andrej (tudi skoraj varno).\n\n![Poskus snemanja posnesrečenca z vrvi.](https://jknm-novice.s3.eu-central-003.backblazeb2.com/resevalno-usposabljanje-biska-vas-2011-07-06-2011/p1160155.jpg)\n\nNi vrag, začelo\nse je pripravljati k nevihti, mi smo se imeli pa še toliko za naučiti oziroma\nvaditi. Na hitro smo pospravili opremo, spili Rolerje do konca in nato še pol\nure klepetali oziroma analizirali reševalno usposabljanje. Potlej je začelo pa\npadat', da smo se pobrali vsak k sebi - Anže in jaz na referendum, Andrej pa na\npraznovanje sinovega rojstnega dne. In - imeli smo se super!\n\nPS: Ali ima\nmogoče kdo kakšen avtomobilski \"šlauf\" za razrezat?\n\nNa\nreševalnem usposabljanju sodelovali: Anže Tomšič, Andrej Gašperič in Jože\nTomšič."
  },
  {
    "id": 165,
    "markdown": "# Roške punce\n\nKot je znano, Kočevski Rog\nskriva veliko še neodkritih lukenj, ki jamarjem ne pustijo spati. Še posebej\ntežko spijo, ko slišijo, koliko jih je v zadnjem času naštel srečnik, ki vsak\ndan hodi v službo v ta lep konec Slovenije. Tako se je Franci odločil popeljati\npar jamarskih raziskovalcev po svoji \"pisarni\", točneje po terenu med\nJazbecem in Kunčem. Dobro smo se opremili in založili s hrano, saj je ta\npisarna res obsežna in je v njej kaj videti. Na zadnjo majsko nedeljo smo se dobili&nbsp; zgodaj zjutraj, se razdelili v manjše skupine\nin se pognali iz štartnih blokov. Klemen, Primož in Boštjan so se podali\npreverit tri, po hitri oceni manjše jame, ostalih pet pa do t.i. bolj obetavnih\nlukenj. Že pri prvi se je izkazalo, da bo poimenovanje jam v tem koncu dobilo\nprav posebno vnemo, saj nobena ni bila najbolj 'lahka'. Magda, kot prva izmed\nvseh ostalih 'ta pravih slovenskih punc', je zahtevala ogromno truda preden se\nje vdala, in še to šele v drugem poskusu. Andrej, Klemen in Mojca so bili\nsrečniki, a so, Magdinemu zanimivemu karakterju navkljub, z njo po 13 m\ndokončno zaključili. Spodnja fotografija je bila, sodeč po optimističnemu\nnasmehu, posneta pri prvem poskusu.\n\n![Vhod v Magdo. Foto Jože Tomšič.](https://jknm-novice.s3.eu-central-003.backblazeb2.com/roske-punce-03-06-2010/1.jpg)\n\nPreden pa je Magda končno\npadla, se je druga skupinica s hitrim tempom odpravila malo više po hribu, kjer\njih je čakala jama Fani. Tom in Mojca sta se podala vanjo, z Andrejem in\nFrancijem pa smo se pripravili na spust v bližnjo jamo. Žal sta po nekaj metrih\nspusta ugledala svedrovec in z dolgima nosovoma priplezala ven. Vrnili smo se k\nTomu in Mojci, ki sta Fani namerila dobrih 19 m globine, zavohala možnost nadaljevanja in\nza to plačala davek. Fani ju je močno zmočila in umazala.\n\n![Tom leze iz Fani, Mojca kot zapisnikar. Foto Andrej Gašperič.](https://jknm-novice.s3.eu-central-003.backblazeb2.com/roske-punce-03-06-2010/2.jpg)\n\nKer so se počasi začeli\noglašati želodci, smo se vrnili v bazni tabor. Tam smo našli Klemna, ki je poročal,\nda so s Primožem in z Boštjanom pregledali tri jame: ena bi zahtevala širjenje,\nnobena pa žal ni bila dovolj obsežna za v kataster.\n\n![Tabor v dolini med Jazbecem in Kunčem. Foto Jože Tomšič.](https://jknm-novice.s3.eu-central-003.backblazeb2.com/roske-punce-03-06-2010/3.jpg)\n\nPo kosilu smo se spet\nrazdelili v skupine in šli vsak v svojo smer. Tom, Boštjan, Primož in Klemen so\nizmerili Pepco (14 m\nglobine, brez možnosti nadaljevanja), Andrej, Mojca in Klemen so se v drugo\npodali do Magde, s Francijem pa sva se zapeljala po Kunču do jame Zali. Zali,\nki se je odprla šele s pomočjo 'timberja', se je izkazala za najlepšo v tem\ndnevu, kasneje, ko so jo napadli še jamarji z merilno opremo, se je izkazala\ntudi za največjo. Nadaljuje se v zasigani in zasuti razpoki, ki bi jo bilo treba\nširiti.\n\n![Preden smo napadli nove jame, smo se morali posvetovati. Foto Jože Tomšič.](https://jknm-novice.s3.eu-central-003.backblazeb2.com/roske-punce-03-06-2010/4.jpg)\n\nKo se je zaradi neodložljivih\nobveznosti poslovil Klemen, je bil čas za ponovni posvet ob prigrizku in poročanje.\nTabor smo premaknili nekoliko naprej po pobočju in se razdelili v skupinice.\nTom, Boštjan in Primož so izmerili Zali (višinska razlika 24 m, dolžina poligona 48 m in horizontalna dolžina 26 m), Franci je ostale peljal\ndo Nežke. Pomanjševalnica sicer ni na mestu, saj je vhod kar impresiven.\nFranci, ki se je v njo pred časom že spustil, se je odločil za krepčilen spanec\nin se javil, da bo Andrejevo čokolado stražil pred medvedi. Z Mojco in Andrejem\nsmo namerili dokončnih 18,6 m\nglobine, ima pa Nežka sredi brezna v steni dva rova, ki se ju z roba vhoda v\njamo ne vidi. Rova sta ponekod lepo zasigana, predvsem pa suha in verjetno\nslužita kot toplo zavetišče za kakšno izjemno gibčno zverinico.\n\n![Vhod v Nežko.](https://jknm-novice.s3.eu-central-003.backblazeb2.com/roske-punce-03-06-2010/5.jpg)\n\nKo smo priplezali iz Nežke,\nje Franci poročal, da medtem ko smo mi rovarili, ni lenaril in je uspel\nodmakniti lep kos kamna malo vstran od Nežke. Našel je še eno luknjico Magdine\nsorte. Žal je bila raziskovalna vnema na tej točki že pri koncu, malo zaradi\nrazgibanega terena, ki smo ga med raziskovanjem eni bolj, drugi manj zlahka\nobdelovali, malo zaradi dežja, ki je vmes ponagajal, predvsem pa zaradi pozne\nure - zato smo se vrnili k ostalim. Tudi druga skupina je zaključila z\nraziskovanjem - za ta dan. Franci je namreč dobil nalogo, da naj v zelo kratkem\nčasu spet nabere par jam, tudi če za to žrtvuje kako naduro v pisarni.\n\nVsi udeleženci nedeljskega\nraziskovalnega pohoda po roških jamah smo bili enotni, da je bil pohod več kot\nuspešen in je to prakso treba nujno vzdrževati. Tudi druge, površinske lepote\nnas niso pustile ravnodušne, zato upamo, da nas bo Kočevski rog kmalu spet\nprijazno sprejel in morda tudi prenočil.\n\nRoške lepotičke smo odkrivali\nAndrej Gašperič, Primož Paterneš, Jože Tomšič, Mojca Arlič, Klemen Mihalič,\nBoštjan Smolič, Franci Zupančič in Urša Štangelj."
  },
  {
    "id": 163,
    "markdown": "# Prvojamarjenje 2010\n\nIdeja je padla! Za praznik\ndela organiziramo raziskovalni tabor na Kočevskem Rogu. Takoj sem poslal maile\nčlanom JKNM in nazaj so se vsule prijave za udeležbo. Prijav je bilo toliko, da\nsem moral narediti ožji izbor udeležencev, ker bi drugače zmanjkalo golaža …\nTako smo se za <a href=\"http://sl.wikipedia.org/wiki/Praznik_dela\" target=\"_blank\">praznik dela</a>&nbsp; ob zgodnji jutranji uri zbrali v Dolenjskih Toplicah Anže, Jernej in jaz.\nPrivoščili smo si hitro kavo in odbrzeli proti Žagi Rog, kjer nas je že čakal\ntečajnik Franci in simpatizer jamarskega kluba Jurij, ki se je tudi odlično\nizkazal kot vodič po Rogu.\n\n![Lokacija tabora - skavtski dom na Žagi Rog.](https://jknm-novice.s3.eu-central-003.backblazeb2.com/prvojamarjenje-2010-14-05-2010/slika_7.jpg)\n\n![Še zadnje usklajevanje pred akcijo.](https://jknm-novice.s3.eu-central-003.backblazeb2.com/prvojamarjenje-2010-14-05-2010/slika_1.jpg)\n\nOdločili smo se, da dopoldne\npregledamo teren v okolici Bezgove gorice. Vseh pet se nas je postavilo v vrsto\nin začeli smo s pregledovanjem. Teren je bil obetaven, jame pa so se kar\nskrivale pred našimi očmi. Franci je postajal malo živčen in na vsakih pet\nminut je sledilo vprašanje: »Kdaj gremo pa v jamo?« Odgovor je bil seveda\nstandarden: »Čez petnajst minut.« In smo trapljali naprej po goščah. Ob dveh\nsmo se dobili pri avtu. Jurij, Franci in jaz smo ostali brez jame, čakali pa\nsmo še Jerneja in Anžeta. Ko sta prišla izza ovinka, smo trepetali kot petletni\notroci pred darili, da vidijo, kaj je prinesel dedek Mraz. Na naše olajšanje\nsta povedala, da sta našla tri jame. Dve da sta manjši, tretja pa je bolj\nperspektivna. Dobro, nekaj bo. Odpeljali smo se nazaj v tabor na zasluženi,\nodlični Majzlov golaž, kjer nas je že čakal Uroš.\n\nPo kosilu smo se razdelili v\ndve skupini. Uroš, Franci in Jernej so se odpravili iskat jame, ki jih je že\nlociral Frenk. Imeli smo približne GPS koordinate in opise poti. Naloga ni bila\nlahka, vendar so fantje našli eno Frenkovo jamo in dve novi. Nekje vmes smo\nostali brez Francija, ki je pobegnil domov. Je mislil, da bomo samo po jamah\nhodili, vendar je uvidel, da je jamarstvo še marsikaj drugega. Franci, oprosti,\nse ti bomo oddolžili s Šolnovim breznom. Do takrat pa najdi še kakšno novo jamo\nna vašem koncu.\n\n![Merjenje jame KA1.](https://jknm-novice.s3.eu-central-003.backblazeb2.com/prvojamarjenje-2010-14-05-2010/slika_2.jpg)\n\nJurij, Anže in jaz smo se\nodpravili pregledati jamo, ki smo jo našli dopoldne. Globina ni bila ekstremna,\nokrog 25 metrov,\nvendar je nama z Anžetom vzela devištvo v registriranju jam. Nadela sva ji\ndelovno ime KA1 (Klemi-Anži 1) in upala, da bodo nekoč imena segala do KA89.\nAnže se je na vsak način hotel še malo sprehajati in kmalu smo našli še dve\njami. Ob osmih smo se vrnili v tabor, kjer smo našli Šinija, ki je sedel na\nobrobju v globokem transu. Kasneje sem izvedel, da se je malo ustrašil skavtov,\nki so ravno takrat imeli delovno akcijo v njihovem domu, kamor so nas prijazno\npovabili, da lahko zvečer tudi prespimo. Za večerjo smo pojedli klobase in se\nusedli ob ogenj. Večer se je iztekel v sproščenem vzdušju.\n\n![Skavte je Uroš kar malo prestrašil s Hej brigade!](https://jknm-novice.s3.eu-central-003.backblazeb2.com/prvojamarjenje-2010-14-05-2010/slika_3.jpg)\n\n![Khmm ... Če je mraz se mora človek nekako ogreti.](https://jknm-novice.s3.eu-central-003.backblazeb2.com/prvojamarjenje-2010-14-05-2010/slika_4.jpg)\n\n![Širjenje ožine.](https://jknm-novice.s3.eu-central-003.backblazeb2.com/prvojamarjenje-2010-14-05-2010/slika_5.jpg)\n\nNaslednje jutro smo se vsi\nzbudili z rahlim glavobolom. Posumil sem, da je to zaradi premalo popite\ntekočine in da smo malo dehidrirani … Nič zato. Znova smo se razdelili v dve\nekipe in v nedeljo dopoldne raziskali in izmerili še dve novi jami.\n\n![Je jama, ali ni jama?](https://jknm-novice.s3.eu-central-003.backblazeb2.com/prvojamarjenje-2010-14-05-2010/slika_8.jpg)\n\nSkupen izplen tabora je bil\ntorej pet novih jam, katerih globina pa ni presegala 25 metrov. Še lepši pa je\npodatek, da smo se med zapisnikarje vpisali trije novi jamarji JKNM – Šini, Anže\nin Klemen.\n\n![Na zasluženi malici.](https://jknm-novice.s3.eu-central-003.backblazeb2.com/prvojamarjenje-2010-14-05-2010/slika_6.jpg)\n\nZa zaključek naj ocenim, da\nje tabor absolutno uspel in moramo to še kdaj ponoviti, saj Kočevski Rog kar\nkliče po raziskovanju. Če bomo vztrajni, nas bo nekoč Rog spustil tudi malo\ngloblje v svoje nedrje, če sem lahko še malo pesniško navdahnjen.\n\nPrvojamarili smo: Jernej,\nUroš, Anže, Jurij, Franci, Šini in Klemen."
  },
  {
    "id": 383,
    "markdown": "# Začetna srečanja s smetmi\n\nZ Antonom sva se 15. marca 2015 odpravila pregledat nekaj novosti. Najprej sva v bližini Malega Podljubna pregledala nov udor globine 3 m, ki je brez nadaljevanja.\n\n![Pred udorom.](https://jknm-novice.s3.eu-central-003.backblazeb2.com/zacetna-srecanja-s-smetmi-29-04-2015/2015_1_005.jpg)\n\nNato sva odšla v Kočevske Poljane. Nad vasjo je ob makadamski cesti našel manjši spodmolast vhod - požiralnik meteorne vode. Čeprav je vhod nasut, smeti ni opaziti, vendar ko se splaziš skozi vhod, se usedeš v fička. Prav ste razumeli: v notranjosti je 1,5 m debela plast smeti, med katerimi kraljuje fičko. V karoseriji je še motor, vrata, pokrovi, le strehe je odstranjena. Še izpušna cev in volan sta dobro ohranjena. Sicer v objektu ni prostorno, vendar znaša dolžina 10 m.\n\n![Vhod nad Kočevskimi Poljanami.](https://jknm-novice.s3.eu-central-003.backblazeb2.com/zacetna-srecanja-s-smetmi-29-04-2015/2015_1_080.jpg)\n\n![Fičko te gleda - prvi konec avtomobila.](https://jknm-novice.s3.eu-central-003.backblazeb2.com/zacetna-srecanja-s-smetmi-29-04-2015/2015_1_087.jpg)\n\n![Suhi hrib in spodmol.](https://jknm-novice.s3.eu-central-003.backblazeb2.com/zacetna-srecanja-s-smetmi-29-04-2015/2015_1_093.jpg)\n\nNa Kočevskem Rogu (Suhi hrib) sva pregledala še s ceste viden nizek spodmol, ki pa se po 3 m nadaljuje s preozko razpoko - verjetno je zatočišče jazbeca ali lisice.\n\nNa terenu sva bila Anton Tramte in&nbsp;Uroš Mervič."
  },
  {
    "id": 681,
    "markdown": "# Jamarski tečaj 2025 - pričetek\n\nTečajniki jamarske šole 2025 smo se prvič srečali v petek, 21. marca 2025. Na uvodnem predavanju smo spoznali osnove podzemlja na slovenskem in pridobili vpogled v svet raziskovanja jam.\n\nŽe naslednji dan, v soboto 22. marca 2025, je nastopil prvi jamarski terenski dan. Sprva smo se udeleženci spoznali z osnovno opremo, kot je čelada in seveda obvezno dobra svetilka. Spoznali smo dobro terensko obutev in primerna oblačila. Sledila je predstavitev ene izmed osnovnih jamarskih pripomočkov – vrvi. Naučili smo se privezovanja, kar smo že kmalu zatem tudi sami preizkusili na terenu.\n\n![Privezani tečajniki med učenjem osnovnih vozlov.](https://jknm-novice.s3.eu-central-003.backblazeb2.com/jamarski-tecaj-2025-pricetek-24-03-2025/20250322_093055.jpg)\n\nSledila je krajša predstavitev jame Jazbina, kmalu zatem pa naš prvi vstop v samo jamo.\n\nŽe takoj so nas na stenah in stropu pričakali krilati prebivalci jame, dve vrsti netopirjev, in sicer mali in veliki podkovnjaki. Slednji je nekoliko večji, vrsti pa se v jamah prav tako raje zadržujeta na različnih višinah – ustrezata jima namreč različne temperature. Tam so bile prisotne še nekatere druge jamske živali, kot sta jamska kobilica in jamski matija, opazili pa smo tudi srebrn in zlat blišč na stenah – gre za združbe mikroorganizmov, ki jih vidimo kot bleščeče kristale.\n\nPovzpeli smo se v notranjost jame, pri čemer smo morali preiti kar nekaj deset metrov ožin in jarkov, kar je zahtevalo primerno agilnost. Na enem izmed odsekov smo uporabili tudi pridobljeno znanje priveza na vrv in rahlega plezanja. Kmalu za premagovanjem vseh ovir smo prispeli v notranjost jame – nekolik večjo jamsko dvorano. Tam smo ugasnili luči in se znašli v popolni temi. Po nekaj trenutkih pa se je na vrhu jamskega stropa pojavil rahel snop svetlobe – dvorana je namreč preko ožine povezana s površjem. Kot posledica smo v notranjosti jame našli tudi nekatere slepe potnike – površinske živali, kot so krešiči in primerek rjave žabice, ki so se pomotoma znašli v jami. Po pregledu dvorane smo jamo zapustili in se obrnili proti vhodu.\n\nDrugi sklop terenskega dne je predstavljalo spoznavanje tehnike dviga in spusta po lestvici, katero smo tudi sami preizkusili. Pred tem smo spoznali še osnovne vozle in tehnike varovanja. Vsi smo se nekajkrat preizkusili v dvigu in spustu. Ob koncu tečaja je sledil še kratek sprehod po pobočju do manjšega brezna. To je druga površinska vstopna točka v jamo – razlog za snop svetlobe v jamski dvorani. Točka je poimenovana Puhalnik, ime pa je dobila po pretoku zraka skozi jamo, zaradi česar je skozi odprtino na pobočju mogoče opaziti rahel vetrič. Teren se je končal s skupinskim fotografiranjem.\n\n![Po prvem obisku jame.](https://jknm-novice.s3.eu-central-003.backblazeb2.com/jamarski-tecaj-2025-pricetek-24-03-2025/img20250322115241.jpg)"
  },
  {
    "id": 166,
    "markdown": "# Po roških puncah še trije mučeniki\n\nTo nedeljo sva s Tončkom izkoristila za skok v Travni Dol. V trgovini sva\nsrečala še Franca, kjer smo spili še pivičko - malo iz navade in malo za pogum ter\nsrečo. Nato smo lahko odšli na delo ...\n\nPrvo brezence z globino okoli 8\n m in dolžino 7\n m sva hitro izmerila ter geolocirala - leži 15 m od ceste proti Travnemu Dolu iz smeri Laz. No, hitro je za nekatere relativen pojem, saj najini\nkilogrami nočejo ravno v vsako luknjo in skozi njo. Dobra stran številnih kilogramov\npa je ta, da imaš močan udarec! In tako se stvar na nek način zgliha s tistimi\ntrlicami, ki jih je v klubu kar nekaj. Če bolje premislim, so razen naju pravzaprav\nvsi ;-)\n\n![Vhod v brezno, ki sva ga izmerila.](https://jknm-novice.s3.eu-central-003.backblazeb2.com/po-roskih-puncah-se-trije-muceniki-10-06-2010/kinoilogi_034.jpg)\n\nDalje smo se napotili okoli 500\n m zahodno od Travnega Dola, da bi izmerili pred štirimi leti\nodprto okoli 20 m\ngloboko brezno. Spet sem ga našel, kot običajno prvi: lep okrogel vhod premera\ndober meter, skalni globinomer ni dal ravno dobrega povratnega signala in tudi Tone\nje nekaj začel mencati pred vhodom, ko sem se po lojtr'cah spustil 4 m globoko na čep nasutja.\nKjer je bilo prej zožanje se je stvar zabila. Nekaj sem poskušal še pobezati z\nvejo in nogami, vendar se dno ni hotelo udreti. Nauk te zgodbe: ne čakaj na maj,\nker lahko pride zelo pozno.\n\n![Okrogel vhod, a po 4 m čep.](https://jknm-novice.s3.eu-central-003.backblazeb2.com/po-roskih-puncah-se-trije-muceniki-10-06-2010/kinoilogi_049.jpg)\n\n![Okrasje v plitvem breznu.](https://jknm-novice.s3.eu-central-003.backblazeb2.com/po-roskih-puncah-se-trije-muceniki-10-06-2010/kinoilogi_041.jpg)\n\nSpakirali smo in se potrti pobrali. Najbolj pa je\nžrlo Tončka, ki se je pred leti trudil in odpiral vhod, ter brezno delno\nraziskal. No, po moji oceni bo potrebno kakšna ura ali dve in bomo nasutje\nodstranili - mogoče naslednjega maja.\n\nPolšna pri lovski koči Pajkež se nam ni zdela obetavna, zato smo jo črtali,\nkamen nikamor ne pade, kompaktna skala in sklenili smo, starim cajtom v spomin,\nda jo bomo drugič ...\n\n300 m zahodno od\nTravnega Dola je v udorni dolini polšna, iz katere močno vleče. Nekaj smo\nzačeli, skale se lepo lomijo, vendar razširitve ni bilo videti nikjer, zato\nkdor ima voljo, mu lahko posredujem lokacijo. Dobrih 100 m stran je bila druga\npolšna, globina okoli 10 m,\npo hitrem odprtju za dimenzije najmanjših … Naletela sva na kompaktno skalo, pod\nprevisom je brezno. Problem je ta, da se skala ob udarcih samo iskri in ne poka\n;-( Franci je vedel, koliko je ura in je šel raje jurčke nabirat, sam pa sem skoraj\ndušo pustil v skali, vendar brez uspeha. Še ena za drugič ... Naslednja polšna\nz imenom konzerva je v taki skali, da sem se raje takoj stran obrnil - vanjo so\npolharji metali konzerve.\n\nZadnjo zadevo v neki dolini so pred leti poširili do globine 3 m, čaka naju še poševni\npreboj okoli 1 m\npoševno v dokaj široko brezno. Spet bomo \"jebali ježa\", če se lahko\ntako izrazim. Sicer pa imava še nekaj odprtih zadev, ki naju še bolj vabijo,\nkot zgoraj opisane.\n\nNosili kramp, lomilko in macolo: Anton Tramte, Franc Vidmar in Uroš Mervič."
  },
  {
    "id": 167,
    "markdown": "# Generalka za Rock Otočec\n\nS Tomom sva se že dalj časa pogovarjala, da bi bil že čas, da gremo širit ožino\nv Brajerjevo jamo, ki nas je ustavila pri napredovanju po novih delih jame na\nprejšnji akciji. Ker sam ni utegnil, si je čas vzel Anže. V še ne tako vročem\nzgodnjem dopoldnevu sva se stlačila v jamo na prijetnih 10 °C. Ker sva vedela, kaj\nnaju čaka oz. sva predvidevala, da ju ne bova rabila, sva pasova pustila kar pod\nzadnjo vertikalo.\n\nPočasi sva se drsala (malo po riti, malo po trebuhu) po blatnih toboganih novih\ndelov jame in tako pridrsala do ožine, ki naju je prejšnjič pri napredovanju ustavila.\nIz borš sva potegnila \"štem majzle\" ali \"TGM\" in jo začela\npočasi grizljati. Po nekajkratnih zamenjavah sva se uspela pretolči čez - prvi\nje skozi pokukal Anže. Prikobacal je v malo večji prostor s kaminom in stopnjo\nnavzdol, ki pa je bila videti precej ozka. Razmaknila sva nekaj kamnov, odbila\nnekaj špic ter se počasi začel spuščati navzdol. K sreči sem bil dobro podmazan\nz blatom, tako da večjih težav ni bilo. So se pa pojavile, ko so se stene\nzačele odmikati (večji prehod). Kam se zdaj upreti, da bi ne zdrsnil prehitro\nnavzdol? Še preden so pošle moči sem našel oporo in bil na dnu. Za mano je brez\ntežav pridrsal še Anže.\n\n![Pogled pred ...](https://jknm-novice.s3.eu-central-003.backblazeb2.com/generalka-za-rock-otocec-15-06-2010/slika_1.jpg)\n\n![Pogled po ...](https://jknm-novice.s3.eu-central-003.backblazeb2.com/generalka-za-rock-otocec-15-06-2010/slika_2.jpg)\n\nRazgledala sva se po novih prostorih in ugotovila, da se vse skupaj zapira.\nSicer je bil ob strani kunji iztrebek, a kje je prišla noter, ni pisalo. Anže\nje našel manjšo špranjo, iz katere je vleklo. Ali jo bomo v prihodnje širili\nali ne, pa še ne morem reči. Zaključila sva z razgledovanjem in treba je bilo spet\nnazaj navzgor. Hm, kako pa? Štrika nisva dol potegnila, nobenega od sotovarišev\ntudi ni več gori, oba sva ostala spodaj ... Pa sem poslal Anžeta - čvrstega\nmladca - naprej. Kaj pa on ve, kaj je to ozek prehod? In res je brez večjih\nproblemov prilezel čez. On je mlad, na višku moči, jest pa sem že bolj švoh\nstar stric. Prvič mi ni uspelo, pa tudi rinil nisem kaj preveč, pa mi je Anže\npodal macolo, da sem odbil ene dve špički in ne boste verjeli - bilo je za vsaj\ndve številki lažje.\n\nPo srečnem povratku sva pospravila nekaj čiste opreme v umazane transportke in\nse podala proti izhodu. Tudi midva sva bila namazana, kot da sva bila v blatni\nkopeli na Rock Otočcu. Blata je bilo res na pretek, manjkale so le pomanjkljivo\noblečene bejbe in krigl hladnega piva.\n\nMed povratkom sem opravil še krajši fotosešn specialnih sigastih tvorb. Eno so\nheliktiti, drugega pa ne znam poimenovati drugače kot \"čuden stalaktit\".\nSkratka vse plane sva izpolnila, tudi tistega, da bova najkasneje do tekme\nSlovenija : Alžirija nazaj. Zato pa smo zmagali.\n\n![Heliktitna mreža.](https://jknm-novice.s3.eu-central-003.backblazeb2.com/generalka-za-rock-otocec-15-06-2010/slika_3.jpg)\n\n![Jokajoči \"Čuden kapnik\".](https://jknm-novice.s3.eu-central-003.backblazeb2.com/generalka-za-rock-otocec-15-06-2010/slika_5.jpg)\n\n![Po jamskem Rock Otočcu.](https://jknm-novice.s3.eu-central-003.backblazeb2.com/generalka-za-rock-otocec-15-06-2010/slika_6.jpg)\n\nV zdravilni blatni kopeli uživala Anže Tomšič in Andrej Gašperič.\n\n## Dodatek 11.5.2011\n\nOčitno je bila generalka za Rock Otočec preteklo leto zelo naporna, zato je \nmerjenje takrat novo odkritih delov v Brajerjevi jami steklo šele to \nnedeljo. Anžeta in mene je že rahlo začela peči vest, da nisva dokončala \nlani začetega dela, pa se v tem času vseeno nekako nisva mogla prej pripraviti k \nakciji. Skratka, v nedeljo sva se le spustila v nove dele in jih kljub \nobilici lepljivega blata uspela izmeriti. Med meritvami sva seveda še \nmalo škilila levo in desno, pa gor in dol za morebitnimi nadaljevanji, a \nkaj posebej obetavnega nisva našla. Sicer se je na enem mestu pojavljal \nprepih, a je praktično pod podorom, kar pa zna biti precej riskirano - \nnekateri to že vemo. Med točkama 7a in 8 a je polno zanimivih kapnikov, kakršnih nisem videl še v nobeni jami. Izgledajo, kot da so sestavljeni iz \nkristalov kalcita, vmes je tudi polno heliktitov in heliktitnih mrež \nraznih oblik.&nbsp; V dobrih dveh urah in pol sva namerila nekje 14 m \nvišinske razlike in 39 m poligona. Jamo sva tudi razopremila ter potem \nza sladico še oprala sveže zamazano opremo in ugotovila, da se ne rabimo \nhodit' mazat' v Čaganko, ker je Brajerjeva precej bliže.\n<br>\n<br>Zopet se mazala Anže Tomšič in Andrej Gašperič.\n\n![Načrt - prerez z novimi deli (rdeč okvir).](https://jknm-novice.s3.eu-central-003.backblazeb2.com/generalka-za-rock-otocec-15-06-2010/brajer_profil_nov_2.jpg)"
  },
  {
    "id": 168,
    "markdown": "# Babin kamen 3\n\nV iztekajočem vročem mesecu juliju so vzporedno z namakanjem\nv morju in rekah potekale tudi intenzivne raziskave Poljanske gore. Rezultat le-teh\nje med drugim brezno BK 3 (Babin kamen 3), ki je po Čaganki in Šumeči polšni\neno najdaljših in najglobljih na tem območju. Vhod v brezno se odpira skorajda\nna samem vrhu Debelega vrha na višini 811 m in ga zaradi svoje majhnosti in težke\nprehodnosti terena ni bilo lahko najti. Da je temu res tako, priča podatek, da\nsmo brezno z domačinom iskali že pred leti in bili do vhoda oddaljeni le nekaj\nmetrov, a slednjega zaradi goste vegetacije in kopriv nismo našli.\n\nV breznu smo imeli do sedaj&nbsp;tri akcije. Prva je bila\nbolj tipajočega značaja, na drugi pa smo skozi sistem vhodnih - stopnjastih\nbrezen prodrli do globine 60 m\nin naprej v vodoravne dele. Na zadnji akciji v nedeljo, 25. julija 2010, nam je uspelo\nmed ogromnimi skalnimi bloki najti nadaljevanje, tako da smo jamo poglobili še\nza dodatnih 20 m.\nV novih delih nas je pričakal pravi mali labirint rovov in dvoran, tako da smo\nimeli pri iskanju poti proti površju nemalo težav z orientacijo. Po grobi oceni\nsmo dosegli okoli 80 m\nglobine in prib. 250 m\npoligona (prehojene poti). 7 ur, kolikor smo bili nazadnje v jami, smo v prvi\nvrsti porabili za fotografiranje&nbsp;ter merjenje že znanih delov.\n\nBrezno BK 3 se ponaša z enim izmed največjih jamskih\nprostorov (volumnom) na tem koncu. Spodaj ležeča podorna dvorana se povezuje z\ngornjo kapniško in skupaj tvorita preko 60 m dolg in do 20 m visok ogromen jamski\nprostor.\n\nZ raziskavami bomo nadaljevali v kratkem, na njih pa bomo\njamo do konca izmerili in jo, v kolikor ne najdemo nadaljevanja, tudi razopremili.\n\nSodelovali: Borivoj Ladišić, Gregor Brulc, Mihael Rukše, Davor\nKacin in Srečko Vidic.\n\n![Majhen vhod v veliko jamo.](https://jknm-novice.s3.eu-central-003.backblazeb2.com/babin-kamen-3-27-07-2010/0.jpg)\n\n![Kapniška dvorana (1).](https://jknm-novice.s3.eu-central-003.backblazeb2.com/babin-kamen-3-27-07-2010/1_01.jpg)\n\n![Kapniška dvorana (2).](https://jknm-novice.s3.eu-central-003.backblazeb2.com/babin-kamen-3-27-07-2010/2_01.jpg)\n\n![Kapniška dvorana (3).](https://jknm-novice.s3.eu-central-003.backblazeb2.com/babin-kamen-3-27-07-2010/3_01.jpg)\n\n![Kapniška dvorana (4).](https://jknm-novice.s3.eu-central-003.backblazeb2.com/babin-kamen-3-27-07-2010/4.jpg)"
  },
  {
    "id": 169,
    "markdown": "# Delovna vnema brez kančka sreče\n\nPo daljšem času smo ekipa (Anton, Franci in jaz) v\nnedeljo, 1. avgusta 2010, spet jamarili. Odpravili smo se v kočevarsko naselje\nVimol med Črmošnjicami in Lazami, kjer smo sredi ruševin kočevarskih hiš\nraziskali brezno, ki se nadaljuje. Z globino 10 m in poligonom 13 metrov je\ndokaj blatna zadeva. Rovček se nato spusti 3 m (š: - 1,3 m, v: - 0,5 m) in\nprevesi v pribl. 2 m stopnjo. Tu bi naslednjič potrebovali kakšnega ožjega\nčlana, da bi pogledal v stopnjo. Sicer pa objekt že sedaj ustreza registraciji.\nDobrih 300 m stran se nahaja še eno brezno, vendar so nam ga lovci odsvetovali,\nsaj se tam potika medvedka, ki je v kratkem že nekajkrat zagodla lovcem. No ja,\npa tudi podatek, da je brezno le 70 m stran od krmišča za medvede, ni\nzanemarljiv. Ostane za drugič! Ob cesti smo ponovno našli brezno, v katerem so naši\nčlani že bili, vendar še ni registrirano in bo počakalo na našo vrnitev. V\nbližini pa smo našli polšno, vendar je prognoza slaba ;-(\n\n![Z Antonom pred vhodom v brezno Vimol.](https://jknm-novice.s3.eu-central-003.backblazeb2.com/delovna-vnema-brez-kancka-srece-09-08-2010/dsc08907.jpg)\n\n![Vhod na Vimolu.](https://jknm-novice.s3.eu-central-003.backblazeb2.com/delovna-vnema-brez-kancka-srece-09-08-2010/dsc08903.jpg)\n\nNato smo zavili na Radoho, kjer sva izmerila lepo\nzasigano brezence z mivko na najnižjem delu &nbsp;in Srečkovim odtisom škornjev\nv njem. Brezence je res lepo in tudi razgibano, zato že nosi ime Vidicev\nvodnjak.\n\n![Lepo zasigan del brezna Vidicev vodnjak.](https://jknm-novice.s3.eu-central-003.backblazeb2.com/delovna-vnema-brez-kancka-srece-09-08-2010/dsc08915.jpg)\n\n![Sigaste tvorbe v breznu.](https://jknm-novice.s3.eu-central-003.backblazeb2.com/delovna-vnema-brez-kancka-srece-09-08-2010/dsc08927.jpg)\n\nDo jame sva se \"alla luksuz\" skoraj\npripeljala po neki vlaki. Nazaj grede pa se je zadeva malce, nato bolj, čez pol\nure pa zelo zakomplicirala, saj nisva mogla speljati, ker so se kolesa vedno\nzavrtela. Pa sva šla nazaj po zalet, pa na juriš v klančino, pa spet nazaj, pa\nspet, ... Zakaj ima Tončov avto že druge \"prage\", se vam lahko\ndozdeva. Poka ob kamen tam, poka nekje pod avto, ... Jao, kar srce me je\nbolelo, Tončk je pa zunaj vpil: &nbsp;Prtisn' do kraja!, samo da on ni opazil, kako se prvi konec nevarno približuje gabru, ...\nIn sva potem vse zmetala ven iz avte, še zadnjič sem ga pognal v klanec,\npomislil na Šinigoja in njegov traktor, &nbsp;ter skorajda prilezel čez, ...\nvendar ne. Ni šlo! Nato je Tone sedel za volan, sam sem bil osel zadaj in ga\nnekako porinil, da je speljal čez ... Nato pa še nazaj v dolino po opremo. Ponavadi je ne potrebujeva veliko, a kaj, ko ima s sabo vedno špico, krampe, lomilke,\nmacole, lestve, sekiro in še kaj vlomilskega bi se našlo ...\n\nNo ja, sva preživela. A kje je najbližje do doma?\nSeveda naprej po Radohi.&nbsp;A glej ga zlomka, ko me ravno pobara nekaj o\nkelnarci, avta crkne in nekaj smrdi po bencinu. Ne vžge!?! Sredi Radohe sva\npresekala dovod za gorivo na podvozju - kadar je pritisnil na gas, je bencin\nbrizgal meter od avte. Kot kup nesreče sva potem čakala na Antona mlajšega, da\nnaju je potegnil do Brdarja v Birčni vasi, kjer sva avtek pustila na popravilu.\n\nKosilo je bilo seveda za oba že mrzlo, ker sva\nzamujala dve uri, zavidam pa Tončku, ker je imel gotovo doma \"jezični\najmoht\", jst pa le mrzlega picka. ;-)\n\nAnton Tramte, Franci Vidmar, Uroš Mervič."
  },
  {
    "id": 170,
    "markdown": "# Raziskave na Kočevskem\n\nV soboto, 28. avgusta 2010, sem planiral terensko akcijo na\nKočevskem. Bil je napovedan deževen dan, zato sem akcijo nameraval že prestaviti.\nSkoraj sončno jutro pa me je vseeno premamilo, tako da sem se vseeno odpravil, le načrt sem nekoliko spremenil. Ker se je nabralo kar nekaj jam, ki sem jih\nlociral na prejšnjih akcijah, sem se odločil, da začnem kar z raziskovanjem.\nPregledal&nbsp; ter izmeril sem tri jame, za\nveč ni bilo časa, kajti ulil se je napovedan močan dež, tako da sem bil že pred\ntretjo popoldan doma.\n\nGre za plitva brezna, globine vhodnih stopenj so\nbile od 4 do 7 metrov.&nbsp; V nadaljevanju so\nbili ravni in poševni rovi. V prvem breznu, imenoval sem ga Petrov hrib 5,\nimamo 4-metrsko stopnjo, potem še 10 metrov poševnega rova, na koncu je lepo\nzasigana kamrica. V rovu sem na steni opazil kapnike, ki so se premaknili za\ndobrih 20 cm iz prvotnega položaja, a si tega nisem znal razložiti.\n\n![Vhod v Petrov hrib 5.](https://jknm-novice.s3.eu-central-003.backblazeb2.com/raziskave-na-kocevskem-30-08-2010/vhod_v_petrov_hrib_5.jpg)\n\n![Premaknjeni kapniki.](https://jknm-novice.s3.eu-central-003.backblazeb2.com/raziskave-na-kocevskem-30-08-2010/premaknjeni_kapniki_v_petrovem_hribu_5.jpg)\n\nNadaljujem\nz raziskavami in spustom v Petrov hrib 6, po 6-metrski stopnji&nbsp; ponovno 10-metrski poševni rov ter konec\njame.\n\n![Vhod v Petrov hrib 6.](https://jknm-novice.s3.eu-central-003.backblazeb2.com/raziskave-na-kocevskem-30-08-2010/petrov_hrib_6.jpg)\n\nKončno se odpre v Petrovem hribu 7. Vhodno brezno je globoko 7 metrov,\nstopim na dno manjše dvorane - levo in desno sta rova. Na eni strani je dolg 12\nmetrov, na drugi pa se razcepi še na dva, kakih 20 metrov. Opazim preozko\nrazpoko, za njo pa rov. Ugotovim, da bi se dalo priti v rov, če bi se\nodstranilo kamenje iz podora v paralelnem rovu. Odstranim precej kamnov in se\nres splazim v rov, žal se ta po nekaj metrih konča.\n\n![Odkopan prehod v Petrovem hribu 7.](https://jknm-novice.s3.eu-central-003.backblazeb2.com/raziskave-na-kocevskem-30-08-2010/odkopan_prehod_v_rov_v_petrovem_hribu_7.jpg)\n\nSkupna globina je bila malo\nčez 10 metrov, dolžina pa skoraj 50 metrov."
  },
  {
    "id": 171,
    "markdown": "# Kanin 2010 - poletni raziskovalni tabor\n\nČlani Jamarskega kluba Novo mesto smo med 31.7.2010 in 5.8.2010\nizvedli raziskovalni tabor na Kaninu, tokratnega pregledovanja in raziskovanja\nnovih in znanih jam pa se je udeležilo enajst članov. Zimska akcija je bila vzrok,\nda smo se lotili novega terena, na katerem do letošnjega leta nismo\nraziskovali. Odločitev se je pokazala za pravilno, saj smo na terenu pregledali\n25 jam, 12 med njimi pa obeta, da nas popelje globlje v notranjost Kanina.\n\nZaradi različnih področjih delovanja smo se na D postaji\ndogovorili, da se razdelimo v dve skupini, ki bosta ločeno pregledovali teren\nin raziskovali. Prvo skupino so sestavljali Andrej A. Hudnik, Jernej Tramte, Anže Tomšič,\nDavor Kacin, drugo skupino pa Andrej Gašperič, Tanja in Mihael\n Rukše, Klemen Mihalič,\nNejc Švent ter Gregor Radkovič. V ponedeljek se nam je pridružil tudi Srečko\nVidic. Prva skupina je delovala na zelo razčlenjenem terenu, ki smo ga\npoimenovali Ganki. Skupino je uspešno usmerjal Andrej A. Hudnik, saj smo vsak dan\ndobivali nove informacije o pregledanih in perspektivnih jamah.\n\n![Srečko se spušča v brezno NM 98.](https://jknm-novice.s3.eu-central-003.backblazeb2.com/kanin-2010-poletni-raziskovalni-tabor-06-09-2010/1_img_0777.jpg)\n\n![Jernej in Davor pred breznom NM 130.](https://jknm-novice.s3.eu-central-003.backblazeb2.com/kanin-2010-poletni-raziskovalni-tabor-06-09-2010/2_2010_08_kanin_jknm_hudnik_13_nm_130.jpg)\n\n![Jernej pri pregledovanju brezna NM 103.](https://jknm-novice.s3.eu-central-003.backblazeb2.com/kanin-2010-poletni-raziskovalni-tabor-06-09-2010/3_2010_08_kanin_jknm_hudnik_05_nm_103.jpg)\n\nDruga skupina se je lotila dela v nedokončani jami NM 9 (Noskovo\nbrezno), kjer je bilo treba priti skozi neprehoden meander - da nam je uspelo,\nsmo potrebovali dva dni. Po premaganem meandru sta sledili dve krajši stopnji\nin zopet smo se znašli pred novim neprehodnim meandrom, kjer nam žal ni uspelo\npriti skozi. Dosegli smo globino 95\n m. Ves čas nas je v jami spremljal močan prepih, ki nam daje\nupanje, da bo enkrat naš trud nagrajen z novimi metri. Ko se nam je pridružil še\nSrečko, nas je seznanil, da je med dostopom našel nekaj vhodov, ki so potrebni\npregleda. Kasneje se je izkazalo, da bodo tudi te jame zahtevale dodatno\npozornost, saj se nadaljujejo v neznano.\n\n![Noskovo brezno globina 90 m.](https://jknm-novice.s3.eu-central-003.backblazeb2.com/kanin-2010-poletni-raziskovalni-tabor-06-09-2010/4_dsc2113_1.jpg)\n\n![Pogled iz brezna.](https://jknm-novice.s3.eu-central-003.backblazeb2.com/kanin-2010-poletni-raziskovalni-tabor-06-09-2010/5_dsc02082.jpg)\n\n![Dostop do novih jam.](https://jknm-novice.s3.eu-central-003.backblazeb2.com/kanin-2010-poletni-raziskovalni-tabor-06-09-2010/6_dsc02142_1.jpg)\n\n![Udeleženci tabora.](https://jknm-novice.s3.eu-central-003.backblazeb2.com/kanin-2010-poletni-raziskovalni-tabor-06-09-2010/7_dsc2189_1.jpg)\n\nPo treh dneh smo se združili in kompletna ekipa je prespala\nv bivaku, izmenjava informacij in pogovori pa so nas navdajali z novimi\nspodbudami za raziskovanje. Na kaninskem pogorju pa vendarle nismo bili sami. Srečali\nsmo jamarje iz Ljubljane (Lankota in ostale) ter Roka Stoparja iz Kopra, ki so skupaj\nraziskovali na Kaninskih podih in Renejevem breznu. Srečali smo tudi Boža\nRemškarja z družino, ki je v novem bivaku urejal nekaj podrobnosti in s kolegom\nmontiral baterijski polnilec. Jamarski bivak bo v slabih razmerah nudil začasno\nzatočišče posameznikom, manjši skupini jamarjev ali planincev.\n\nČas je hitro mineval in v torek je del skupine odšel v\ndolino. Ostali smo upali, da nam uspešnega tabora ne bo pokvarilo slabo vreme,\nkar se na našo srečo ni zgodilo. Vsi preostali člani tabora smo Kanin zapustili\nv četrtek, 5. avgusta 2010. Za uspešen in varno izveden tabor gre zahvala vsem udeležencem,\nza pomoč pa se zahvaljujemo Milivoju, skrbniku planinskega doma Petra Skalarja\nter delavcem Kaninske žičnice. Njihova pripravljenost pomagati jamarjem in\nvsem, ki se znajdejo na Kaninskih podih, nam resnično daje občutek varnosti."
  },
  {
    "id": 172,
    "markdown": "# Brezno na Poljanski gori\n\nObetavno Brezno na Poljanski gori, v neposredni bližini naše najgloblje \ndolenjske jame (Čaganka), smo obiskali že pred leti. Seveda smo ga takrat tudi \nustrezno dokumentirali. Vendar ... Na načrtu je ostal zarisan velik vprašaj. Slednji me je vsa ta leta \nnenehno \"srbel\" in kratil spanec, kajti za tem vprašajem se je odpiralo \ngloboko brezno, ki pa je bilo nedosegljivo.\n\n![Priprave na dolgotrajno akcijo.](https://jknm-novice.s3.eu-central-003.backblazeb2.com/brezno-na-poljanski-gori-09-09-2010/slika_1.jpg)\n\n![Vhodna - mogočna 35 metrska vertikala.](https://jknm-novice.s3.eu-central-003.backblazeb2.com/brezno-na-poljanski-gori-09-09-2010/slika_3.jpg)\n\nTako je prišla nedelja, 5. septembra 2010, ko smo se nekateri člani kluba \nvendarle odločili, da se poskušamo prebiti skozi ozko razpoko in se spustiti v \nnove, nedotaknjene dele jame. Kljub celodnevnemu trudu nam žal to ni uspelo. \nNekaj težav je povzročal tudi agregat, s katerim smo si vso zadevo \nbistveno olajšali, precej več pa muhasta skala, ki navkljub pregovoru, \nda pametnejši popusti, ni in ni hotela.\n\n![Širjenje ožine.](https://jknm-novice.s3.eu-central-003.backblazeb2.com/brezno-na-poljanski-gori-09-09-2010/slika_4.jpg)\n\n![Kuhanje in ...](https://jknm-novice.s3.eu-central-003.backblazeb2.com/brezno-na-poljanski-gori-09-09-2010/slika_5.jpg)\n\n![... srebanje juhice.](https://jknm-novice.s3.eu-central-003.backblazeb2.com/brezno-na-poljanski-gori-09-09-2010/slika_6.jpg)\n\nDa se za ožino dejansko skrivajo veliki in globoki prostori, je očitno \nže, ko vržeš skozi kamen. Še bolj pa temu v prid govori prepih, ki \nenakomerno veje iz globine navzven.\nSkratka, danes je zmagala jama. Prihodnjič pa upamo, da ne bo tako.\n\nSkalolomci Davor Kacin, Gregor Brulc\nin Srečko Vidic."
  },
  {
    "id": 384,
    "markdown": "# Firecombat 2015\n\nKot že lansko leto, je bila tudi letos otvoritvena tekma Firecombat 2015 v Žužemberku. Dogajalo se je v soboto, na dan zmage. Novomeški jamarji pa smo bili zopet povabljeni, da pripravimo vrvi in z ostrim pogledom nadziramo spust gasilcev in gasilk po vrvi s stolpa, kar smo očitno tudi uspešno opravili, saj se ni nikomur nič zgodilo.\n\n![Sodniška trojka.](https://jknm-novice.s3.eu-central-003.backblazeb2.com/firecombat-2015-15-05-2015/slika_1.jpg)\n\n![Vse je OK.](https://jknm-novice.s3.eu-central-003.backblazeb2.com/firecombat-2015-15-05-2015/slika_2.jpg)\n\nLetos je bilo nekaj ekip manj, a so bile vse za moje pojme zelo uspešne, saj so brez večjih težav uspešno prišle na cilj. Letos so imeli novost, saj so se s stolpa morali spustiti po stop vrvni zavori in ne osmici kot prejšnja leta. Pri nekaterih se je to malo bolj poznalo pri drugih manj. A kot že rečeno, večjih težav ni bilo pa tudi vreme je šlo vsem bolj na roko kot lani, saj ni bilo takšne vročine.\n\n![\"Gas\".](https://jknm-novice.s3.eu-central-003.backblazeb2.com/firecombat-2015-15-05-2015/slika_3.jpg)\n\n![\"Ponesrečenec\" v objemu gasilk.](https://jknm-novice.s3.eu-central-003.backblazeb2.com/firecombat-2015-15-05-2015/slika_4.jpg)\n\nPo končanem tekmovanju v poznih popoldanskih urah je sledila še podelitev nagrad najboljšim ekipam, zatem pa je bila še veselica. Na tem mestu bi čestital vsem tekmovalcem za uspešno opravljen izziv in organizatorju PGD Žužemberk za povabilo ter odlično organizacijo.\n\nTukaj pa si lahko pogledate, kako je šlo od rok <a href=\"https://www.youtube.com/watch?v=bWxHHGny-qE\" target=\"_blank\">tekmovalkam</a>. Tekmovalci pa pridejo na vrsto malo kasneje.\n\nSodelovala sva Primož Paterneš in Andrej Gašperič."
  },
  {
    "id": 178,
    "markdown": "# Poplave 2010 [4]\n\n## Jame pri Šmarjeških\nToplicah\n\nV nedeljo, 19. septembra 2010, torej dan po hudo deževni noči, sem\nobiskal vhode nekaterih jam v okolici Šmarjeških Toplic. Predvsem me je\nzanimalo, kako se odziva podzemlje na visoke vode, ki so nastale po močnem\ndeževju.\n\nNajprej sem obiskal <b>Škratovo\njamo</b> pri Beli Cerkvi. To je manjša fosilna jama, ki&nbsp;se odpira v\nklifu&nbsp;neposredno nad avtocesto.\n\n![Pred vhodom v Škratovo jamo.](https://jknm-novice.s3.eu-central-003.backblazeb2.com/poplave-2010-4-24-09-2010/slika_1.jpg)\n\nV jami je več ozkih neprehodnih\nrovov,&nbsp;skozi katere&nbsp;je nekoč pritekala voda. Čeprav jama leži nedaleč\nreke Krke in je le nekaj metrov višje nad njenim nivojem, je bila jama suha,\ntudi brez kapnice. V neposredni bližini sta dva izvira, oba sta bila izdatna.\nManjši leži kaka 2 m nižje od vhoda v jamo in je oddaljen približno 100 m\nstran, močnejši izvir&nbsp;leži nekaj metrov višje od vhoda v jamo, oddaljen pa\nje&nbsp;50 m. Predvidevam, da sta izvira prevzela funkcijo, ki\njo je nekoč imela jama.\n\n![Močnejši izvir\npri Škratovi jami.](https://jknm-novice.s3.eu-central-003.backblazeb2.com/poplave-2010-4-24-09-2010/slika_2.jpg)\n\nPotem sem si ogledal\nizvir potoka Toplica.&nbsp;Tu sta dve jami, <b>V dul</b> in <b>Mačkovec</b>. V dul je stalni\nizvir, voda priteka iz ozke razpoke, dolge 4 m. Ozek vodni rov se\nnadaljuje, a bi se bilo potrebno uleči v vodo ter poskusiti priti naprej.\nMačkovec je obdobni bruhalnik, oddaljen je kakih 50 m stran od izvira. Gre za\ndobrih 10 m dolgo jamo. Na koncu jame je s skalami zasuto nadaljevanje,\nvseeno pa se vidi razširjen prostor, ki ga zaliva voda. Domnevam, da sta obe jami\nv notranjosti povezani,&nbsp;bodisi s prehodnimi rovi, ali pa z vodo\nzapolnjenimi špranjami. Vode iz obeh jam se združita ter tečeta naprej kot\npotok Toplica skozi Šmarješke Toplice in Družinsko vas, pri Kronovem se zlije v\nKrko. Pri jamah sem bil le enkrat, in sicer pred 20 leti, ko sem jih raziskal\nter izmeril.&nbsp;Takrat je bil aktiven le izvir V dul. Pri današnjem ogledu sta\nobe jami močno bruhali vodo.\n\n![Voda bruha iz jame V dul.](https://jknm-novice.s3.eu-central-003.backblazeb2.com/poplave-2010-4-24-09-2010/slika_3.jpg)\n\n![Jama Mačkovec.](https://jknm-novice.s3.eu-central-003.backblazeb2.com/poplave-2010-4-24-09-2010/slika_4.jpg)\n\n![Sotočje.](https://jknm-novice.s3.eu-central-003.backblazeb2.com/poplave-2010-4-24-09-2010/slika_5.jpg)"
  },
  {
    "id": 183,
    "markdown": "# Topli vrh 5\n\nV gozdovih nad Črnomljem je še vedno sneg.\nZa staro Lado Nivo sicer ni bil problem, za stare Mihatove in Borivojeve kosti\npa bi verjetno bil, zato sta na akcijo povabila tudi mene. Da sem ju v petek,\n18. februarja 2011, zgodaj popoldne pripeljal prav pred vhod v brezno Topli vrh 5,\nkjer nas je že čakal Srečko. No, naj bi nas čakal, ker ga seveda ni bilo, je\npohajkoval okoli in meril ter izrisoval bližnje jame, ki so jih raziskali na\nprejšnji akciji. Nam je ostalo za raziskati brezno Topli vrh 5, za katerega z\nMihatom prejšnjič nista imela dovolj vrvi, Borivoju pa potem ni ostalo drugega,\nkakor zakuriti ogenj in paziti, da ne ugasne, ko smo se ostali spustili v\nbrezno. Ki je res impozantno in mi sploh ni jasno, kako tako velike zadeva s\ntako velikim vhodom še nihče ni uspel registrirati. Dobro, mi je jasno, saj je\nres odročno, a kljub vsemu …\nTokratna akcija se navezuje na prispevek <a href=\"/novica?id=180\" target=\"_blank\">izpred enega tedna</a> ter hkrati na <a href=\"/novica?id=182\" target=\"_blank\">predhodno novico</a>.\n\n![Pred vhodom v brezno, tja še ni prišla pomlad.](https://jknm-novice.s3.eu-central-003.backblazeb2.com/topli-vrh-5-22-02-2011/1.jpg)\n\nDo dna vhodnega brezna je kakšnih 50 m.\nŠlo mi je bolj počasi, saj sem si vzel čas za temeljit ogled ogromne dvorane.\nZelo lepo zasigane, vendar s staro in ponekod že »gnilo« sigo. Očitno je bilo\nbrezno še globlje, a ko se je strop porušil (na dnu je ogromno kamnitih gmot),\nje zasul nadaljevanje. Miha in Srečko sta na prejšnji akciji odkrila vzporedno\nbrezno in sta potrebovala kar nekaj časa in naporov, da sta razširila majhno\nluknjo, ki jo je Miha tokrat opremljal, s Srečkom pa sva raziskala in izmerila\ndvorano. Vzelo nama je veliko časa, saj sva se rinila med podornimi skalami in\nves čas odkrivala nove in nove majhne dvoranice, ki se kar ne nehajo, čeprav se\nje na koncu vedno izkazalo, da pač se. Najgloblje sva se zrinila na globino 65\nm, na nekem delu pa sva narisala vprašaj, saj je kamen padel kar globoko,\npa tudi pihalo je, a bi bilo treba kar nekaj dela, da bi zadevo razširili …\n\n![Srečko je meril, risal in klel in ... je pomagalo!](https://jknm-novice.s3.eu-central-003.backblazeb2.com/topli-vrh-5-22-02-2011/2.jpg)\n\nKo\nsva končala zahtevno merjenje (tukaj moram biti pošten in povedati, da sem bolj\nko ne le za manekena stal, ko je Srečko meril z laserjem), je pa tudi Miha že\nopremil vzporedno brezno in se spustil vanj. Še sam sem se skobacal na vrv in\nse spustil, a kaj dosti zadeve nisem občudoval, ker sem moral biti zelo pozoren\nna padajoče kamenje. Brezno, ki spominja na Kaninske luknje, tako izprano je in\npolno ostrih robov in žlebičev, je zelo, zelo nestabilno in kamen samo narobe\npogledaš, pa že pade - čeprav se je Miha zelo trudil očistiti. Kakšnih 10\nm nižje je bila polica z novim vzporednim breznom, ki ga je Miha že\nopremljal, saj bi bil nadaljnji spust v primarno vzporedno brezno prenevaren,\ndokler nismo bili vsi skupaj.\n\n![Ni najlepša jama, a smo tudi že manj zasigane videli.](https://jknm-novice.s3.eu-central-003.backblazeb2.com/topli-vrh-5-22-02-2011/3.jpg)\n\n![Podori spominjajo na kaninske luknje, skale so ostre in sprane.](https://jknm-novice.s3.eu-central-003.backblazeb2.com/topli-vrh-5-22-02-2011/4.jpg)\n\n![Opremljal je Miha, je najbolj skrben in varen.](https://jknm-novice.s3.eu-central-003.backblazeb2.com/topli-vrh-5-22-02-2011/5.jpg)\n\nBrezno, v katerega se je spustil Miha, se\nje na globini kakšnih 80 m zaključilo z ozkim meandrom, ki ni obetal kaj\ndosti, zato smo se spustili na dno vzporednega brezna, ki se je s podorom\nzaključilo na globini nekaj čez 70 m. Kupi ostrega kamenja niso\nobljubljali, a ker smo bili že tam, smo se zavlekli med nametane skale in\nraziskali par rovov. Še najbolj je bil vesel Miha, ki je se uspel pririniti na\nglobino nekaj več ko 85 m in se vrnil z mnenjem, da naprej ni nič\nobetajočega. Srečko ni bil najbolj vesel, čeprav tako mogočne jame tudi on ne\nnajde prav vsak dan in nekako ni hotel narediti pike na raziskave. Sam sem jo\nprvi potegnil gor, s hiltijem, macolo in dodatno transportko z vrvjo, da zvečer\nnisem potreboval v savno, saj sem se spotil za tri dni skupaj! Miha in Srečko\npa sta pokukala v še eno vzporedno brezno, ki se je na globini kakšnih 10 m od dna vhodnega brezna odcepilo in spustilo kakšnih 30 m in zaključilo z\nne prehudim trdim orehom, za katerim se skriva še eno brezno. Dela torej ne bo zmanjkalo,\njama še ni pokazala vseh svojih skrivnosti, potrebna bo vsaj še ena akcija … V spodnjem videu je pa kratka demonstracija, kako ozke utegnejo biti ožine med posameznimi deli v jami.\n\n<video align=\"center\" src=\"https://www.youtube.com/embed/P6PVanfVfLE\" width=\"80%\" isUpload=\"true\" />\n\nPozno zvečer (ali zgodaj ponoči), ko smo\npriplezali ven, je bila žerjavica ravno pravšnja še za klobase na žaru in\nkozarček cvička.\n\nNa akciji smo sodelovali: Miha Rukše, Srečko\nVidic, Borivoj Ladišić in Damijan Šinigoj."
  },
  {
    "id": 185,
    "markdown": "# Potep po Šmarjeških Toplicah\n\nZa lokalni časopis Razgledi, ki ga izdaja Občina Šmarješke Toplice,\npripravljam že tretje nadaljevanje prispevka o jamah v tej občini.&nbsp; Zato sem se v ponedeljek, 28. februarja 2011, odpravil na\nfoto safari ter naredil nekaj še manjkajočih fotografij. Nad robom Obrha v vasi\nGornje Šmarješke Toplice sta bili dve brezni, ki sta danes nedostopni. V\npetdesetih letih so tam zgradili šolo. Pri kopanju greznice ob šoli se je\nudrlo, pokazal se je vhod v brezno. Leta 1955 so brezno obiskali ljubljanski\njamarji in ga poimenovali Jama pod greznico, k. š. 1465. Ugotovili so, da je\nbrezno globoko 13 m.\nBaje je bilo brezno prvotno globoko 40 m, a so ga zasuli z materialom pri\nizkopu za šolo. Baje so v brezno nasuli 150 m<sup>3</sup> kamna in zemlje. Brezno je\nbilo zelo »priročno« za greznico, odpadne vode iz nove šole so speljali kar v\nbrezno, na vhod pa so zgradili betonski jašek. V delu že desetletja preseljene\nšole je danes stanovanje, tako da je brezno-greznica še vedno v »funkciji« in\nse nedvomno odceja v 100\n m nižje ležeči izvir V dul, kjer izvira potok\nToplica.\n\n![Brezno se odpira pod levim betonskim jaškom greznice.](https://jknm-novice.s3.eu-central-003.backblazeb2.com/potep-po-smarjeskih-toplicah-01-03-2011/slika_1.jpg)\n\nIstočasno so ljubljanski jamarji obiskali sosednje brezno, Jamo v kleti,\nk. š. 1466, ki je ležalo le nekaj deset m stran od šole. V kleti domačije\nPrešeren se je pri izkopu odprlo brezno, ki je imelo kar tri ozke vhode. Dva\nvhoda so zadelali, le eden je bil odprt, a preozek. V brezno se torej niso mogli\nspustiti, domačin pa je povedal, da je bilo globoko 16 m. Hiše, ki je\nstala na tem mestu ni več. Na njenih temeljih stoji danes nova hiša. Tudi klet\nje bila prenovljena, le da so tla ostala v isti višini. Tako je bil tudi\nnezadelani vhod še vedno v betonskih tleh. Domačin je na vhod naredil majhen\njašek, v njem pa pustil dve cevi, ki sta vodila v brezno. Tako je bilo leta\n1999, ko sem vhod tudi fotografiral. No, danes so naredili nove tlake in vhoda\nni več.\n\nDomačin Franc Barbo me je peljal kakih 600 m v gozdu nad Gornjimi\nToplicami do Zgoneče jame, k. š. 1467. Že leta 1955 so jo registrirali isti\njamarji ter ugotovili, da gre za golo, z mahom obraslo odprtino, ki se v\nnotranjosti razširi, globina je skromna, le 6 m. Seveda so bile\nkoordinate zgrešene za 250 m,\ntako da je pomoč domačina zelo prav prišla.\n\n![Domačin Franc Barbo pred vhodom v Zgonečo jamo.](https://jknm-novice.s3.eu-central-003.backblazeb2.com/potep-po-smarjeskih-toplicah-01-03-2011/slika_2.jpg)\n\nBrezno je bilo včasih globlje, tako zatrjujejo domačini. Po vojni naj bi\nv brezno zmetali nekaj streliva. Z vrha se vidi dno, ki ga prekriva listje ter\n»lep« in precej prerjavel kovinski sod, ki se je zagozdil sredi brezna.\n\n![Pogled v notranjost Zgoneče jame in na zagozdeni kovinski sod.](https://jknm-novice.s3.eu-central-003.backblazeb2.com/potep-po-smarjeskih-toplicah-01-03-2011/slika_3.jpg)\n\nPot sem nadaljeval ob potoku Toplica do ostankov gradu Štrlek. Grad\npredstavlja nekakšno posebnost med slovenskimi gradovi, saj je nekakšna\nsrednjeveška „črna gradnja“. Verjetno še pred izgradnjo klevevškega gradu, sta\nga na zemlji freisinškega škofa brez njegovega dovoljenja zgradila viteza brata\nFriderik in Rudolf s Slepška pri Mokronogu. Zgrajen je bil v prvi polovici 13.\nstoletja, prvič se omenja leta 1247 kot Stralek. Grad je kasneje nekajkrat\nspremenil lastnika, konec 15. stoletja so ga opustili, danes stoji le še ena\nstena.\n\n![Grad Štrlek - ostanki črne gradnje iz 13. stoletja.](https://jknm-novice.s3.eu-central-003.backblazeb2.com/potep-po-smarjeskih-toplicah-01-03-2011/slika_4.jpg)\n\nPotep sem končal ob jezercu v parku Term, ki ga napaja izvir tople vode,\nv njem pa zaradi tega že več let uspeva pri nas zelo redka rastlina – indijski\nlotos. To je trajnica tropskega in subtropskega podnebja. Cveti od junija do\navgusta. Ta rod lotosov je v terciarju rasel po vsem svetu, danes pa so naravna\nnahajališča indijskega lotosa le še v nekaterih predelih Azije in Avstralije.\nDo sedaj je veljalo, da indijski lotos na prostem pri nas ne prestane zime,\ntorej je ta v Šmarjeških Toplicah, ki daje zavetje številnim želvam in ribicam,\nše toliko večja posebnost in zanimivost. Nasad je vzgojil inženir Miha Ogorevc,\nznani krajinar, ki je leta 1992 dobil lotosove korenike iz botaničnega vrta v\nnemškem mestu Köln. Pozimi je gladina vode jezerca pusta, ker listi in stebelca\nodmrejo, poleti pa je gosto prekrita z velikimi povoščenimi listi, nad gladimo\npa se pogosto dviga več sto nežno rožnatih rastlin. V jezeru s toplo vodo\ndomujejo številne ribice ter želva rdečevratka, ki ima domovino v osrednjem delu\nZDA. Prepoznamo jo po značilni rdeči progi za očesom. Zraste do 30 cm, dočaka več deset let.\nHrani se z živalsko hrano, je plenilec in mrhovinar. V naravi preživi zimo otrpla\nv blatu, v stalno toplem bajerju je aktivna celo leto. V\nSloveniji jo je sicer dovoljeno prodajati, vendar hkrati prepovedano spuščati v naravo, ker kot\nalohtona živalska vrsta izpodriva domačo (avtohtono) želvo sklednico.\n\n![Želva rdečevratka v toplem bajejru.](https://jknm-novice.s3.eu-central-003.backblazeb2.com/potep-po-smarjeskih-toplicah-01-03-2011/slika_5.jpg)"
  },
  {
    "id": 186,
    "markdown": "# Prerigeljske novice\n\nTo nedeljo, 6. marca 2011,\nsem se odpravil na Prerigelj - nekdanjo kočevarsko vas nekje med Starim trgom ob Kolpi in Kočevjem. Prerigelj je hkrati hrib (na nekaterih kartah tudi Straža), kjer sem raziskoval ter iskal nove jame. Akcija je bila uspešna, na koncu\nme je čakalo presenečenje. V dolini je sneg že pobralo, na Preriglju pa ga je\nbilo za dobrih 20\n cm, kar pa vseeno ni motilo. Najprej sem\nraziskal plitvo brezno – dno, &nbsp;prekrito z\nlistjem se je videlo že z roba. Spustil sem se na dno 9,6 m globokega brezna. Ozko\ndno, veliko 2,5 x 1,5 m\nje bilo na debelo prekrito z listjem in prstjo. Stene na dnu so bile zasigane,\nsiga se je nadaljevala tudi pod nasipom, tako da je bilo brezno globlje, a se\nje zasulo.\n\n![Novo brezno na Preriglju.](https://jknm-novice.s3.eu-central-003.backblazeb2.com/prerigeljske-novice-08-03-2011/slika_1.jpg)\n\nPri Dušanovi koči na\nPreriglju sem opazil zapuščenega Ladkota, ki je tu parkiran vsaj 3 leta - takrat\nsem ga namreč prvič opazil. Zelo priročno za rezervne dele, na željo lastnika\npodobnih vozil pošljem koordinate lokacije.\n\n![Prerigeljski\nLadko pri Dušanovi koči na Preriglju.](https://jknm-novice.s3.eu-central-003.backblazeb2.com/prerigeljske-novice-08-03-2011/slika_2.jpg)\n\nV bližini naj bi ležalo\npred desetletji registrirano brezno, zato sem ga poiskal, ker sem domneval, da\nje treba popraviti koordinate.. Dobro uro sem porabil, da sem v gošči našel majhni\nvhod ter mu določil pravilne koordinate. Razlika je bila »le« 150 m.\n\n![V gošči sem našel vhod že registriranega brezna.](https://jknm-novice.s3.eu-central-003.backblazeb2.com/prerigeljske-novice-08-03-2011/slika_3.jpg)\n\nNadaljeval sem s\npregledom terena ter našel vhod v izvirno vodno jamo. Vhod je bila 2 m široka in meter visoka odprtina, iz jame je tekla slaba vodica, ki je po grapi\ntekla proti vznožju hriba, nekje na tej poti pa ponikne.\n\n![Pred vhodom v izvirno vodno jamo.](https://jknm-novice.s3.eu-central-003.backblazeb2.com/prerigeljske-novice-08-03-2011/slika_4.jpg)\n\nŽe na vhodu me je\npresenetil izrazit kontrast, na eni strani vhoda je rasla gruča cvetočega\nteloha, na nasprotni strani pa so visele ledene sveče. Kar je nakazovalo, da je\npomlad skoraj že tu, a zima se le ne da.\n\n![Teloh, gruča rastlin na levi strani vhoda.](https://jknm-novice.s3.eu-central-003.backblazeb2.com/prerigeljske-novice-08-03-2011/slika_5.jpg)\n\n![Na desni strani vhoda so rasle ledene sveče.](https://jknm-novice.s3.eu-central-003.backblazeb2.com/prerigeljske-novice-08-03-2011/slika_6.jpg)\n\nTakoj za vhodom se struga\npotoka razširi v jezero. Ob obali je možno nadaljevati le 2 do 3 m, zaradi\nnizkega stropa in blatne obale je treba paziti, da ne zdrsneš v vodo. To sicer\nne bi bilo hudo, ker je voda na začetku globoka le do največ 20 cm. V\nnadaljevanju je dno odmerjeno le jezeru, ki je globoko vsaj do kolen. Vidi se\npribližno 10 m rova potem vodni rov zavije v levo, sliši se kapljanje\nvode.\n\n![Jezero v notranjost jame zapolni ves rov.](https://jknm-novice.s3.eu-central-003.backblazeb2.com/prerigeljske-novice-08-03-2011/slika_7.jpg)\n\nPravo presenečenje je\nbila majhna, kakih 8\n cm dolga ribica, ki sem jo opazil v jezeru,\npribližno 2 m od vhoda. Živalca se je pustila le fotografirati, potem je odplavala v varno\nzavetje jezera v notranjosti. Kako je prispela v jamo si ne znam razložiti. Je\nnjene prednike nekdo spustil v jamo? Da bi prišla po naravni poti, je skoraj nemogoče,\nkajti jama leži v strmem pobočju, v hribu nad njo ni nobenih vodnih eko\nsistemov.\n\n![Ribica v jezeru. Od kod se je le dala?](https://jknm-novice.s3.eu-central-003.backblazeb2.com/prerigeljske-novice-08-03-2011/slika_8.jpg)\n\nMedtem, ko sem se potepal\npo Preriglju, so trije jamarji, Klemen, Jernej in Anže raziskovali v Čaganki.\nZato smo se Tom, Drago in jaz dogovorili, da jih po končani akciji in vrnitvi\nna površje pričakamo pred vhodom. Akcijo na Preriglju sem pravočasno končal ter\nse dobil s prijatelji. Z Dragotovim terencem smo brez problema prišli skoraj do\nvhoda, le kakih 200-300 m\nje bilo treba gaziti sneg. Ker pa smo sledili stopinjam jutranje ekipe, smo\nvhod brez problema našli.\n\n![Tom, Drago in Boro ob ognju pred vhodom v Čaganko.](https://jknm-novice.s3.eu-central-003.backblazeb2.com/prerigeljske-novice-08-03-2011/slika_9.jpg)\n\nZakurili smo ogenj, ki nas je prijetno grel v\nzasneženi in mrzli pokrajini. Z osvežilno pijačo ter pečenimi klobasami, smo\npričakali utrujene raziskovalce in se že po temi vrnili z uspešne, zanimive ter\nprijetne akcije."
  },
  {
    "id": 199,
    "markdown": "# Rešujmo življenja 2011\n\nKot že nekaj let zapored smo tudi to soboto člani JK Novo mesto sodelovali na\nvaji Rešujmo življenja 2011, ki jo je v okviru Civilne zaščite Novo mesto\norganizirala Enota reševalnih psov KŠP Novo mesto-Prečna. Na vaji so poleg\nomenjenih sodelovala še kinološka društva iz Republike Slovenije, potapljači,\nskavti, gasilci, ekipa rdečega križa in URSZR, Izpostava Novo mesto. Namen vaje\nje bil preveriti usposobljenost društev, klubov in nevladnih organizacij, ki\nsodelujejo v sistemu Zaščite in reševanja pri Mestni občini Novo mesto.\n\nJamarji smo ob predpostavki delne porušitve cestnega mostu preko reke Krke\npripravili vrvno žičnico nekje s sredine mostu na levi breg Krke na Loki. Prek žičnice\nsmo transportirali vodnike in njihove pse. Vodniki so bili za transport že\nopremljeni z ustreznimi pasovi, pse pa smo \"oblekli\" v posebne\nvreče-pasove, katere smo nato pri transportu pripeli na vodnikov pas.&nbsp; Kot\nobičajno so eni transport sprejeli z lažjim, drugi s težjim srcem, preostali psi\npa z lažjim mehurjem. Razumljivo, saj se po žičnici ne vozijo vsak dan.\nVodniki, ki so bili bolj vešči vrvne tehnike, pa so se sami povzpeli po vrvi na\nvrh mostu in se nato tudi spustili po vrvi na tla. Prek Krke smo transportirali\nprek 30 vodnikov in njihovih psov.\n\nOb koncu vaje nas je sicer malo ohladil dež, a se nismo dali motiti in smo svoj\ndel vaje kljub temu uspešno pripeljali do konca. Glede na poznejše odzive so\nbili z našim delom vsi zadovoljni. Ob tej priložnosti se zahvaljujem vodji\nEnote reševalnih psov KŠP Novo mesto-Prečna Cvetki Kočjaž za povabilo k\nsodelovanju na vaji in seveda sodelujočim članom JK Novo mesto.\n\nUspešno izvedbo vaje so omogočili: Jože Tomšič, Mihael Rukše, Tanja Rukše,\nPrimož Paterneš, Matej Ajdič, Damijan Šinigoj in Andrej Gašperič.\n\n![Prihod z dvignjenim repom.](https://jknm-novice.s3.eu-central-003.backblazeb2.com/resujmo-zivljenja-2011-23-05-2011/slika_1.jpg)\n\n![Priprava psa na transport - rep ni več tako pokonci.](https://jknm-novice.s3.eu-central-003.backblazeb2.com/resujmo-zivljenja-2011-23-05-2011/slika_2.jpg)\n\n![Prenos psa prek varovalne ograje - rep je že povsem spodvit.](https://jknm-novice.s3.eu-central-003.backblazeb2.com/resujmo-zivljenja-2011-23-05-2011/slika_3.jpg)\n\n![Vpetje psa na vodnikov pas - jest se ne grem več!](https://jknm-novice.s3.eu-central-003.backblazeb2.com/resujmo-zivljenja-2011-23-05-2011/slika_4.jpg)\n\n![Pripravljena za spust - ne morem več repa skup tiščat ...](https://jknm-novice.s3.eu-central-003.backblazeb2.com/resujmo-zivljenja-2011-23-05-2011/slika_5.jpg)\n\n![Brez zavor prek Krke – juhuhu.](https://jknm-novice.s3.eu-central-003.backblazeb2.com/resujmo-zivljenja-2011-23-05-2011/slika_6.jpg)"
  },
  {
    "id": 200,
    "markdown": "# Kolen jama\n\nŠe enkrat se je pokazalo, da zna nova jama presenetiti. Konec letošnje zime\nsem onstran Poljanske gore nedaleč Brezovice pri Podgradu našel lep vhod v\nhorizontalno vodno jamo, iz katere je tekel slab potoček. Ker je že nekaj\nmetrov za vhodom voda zapolnila ves rov, ogled takrat ni bil mogoč. V vhodnem\ndelu sem opazil in fotografiral majhno ribico, ki je nisem uspel določiti. V\nnedeljo, 22. maja 2011, sva se z Dragom odločila, da jamo ponovno obiščemo, jo\nraziščemo ter po možnosti ribico ujamemo. Oblečena v neoprenski obleki sva zabrodila\npo jami. Že na začetku sva opazila ribico, kakih 12 cm dolgo - da bi jo ujela,\nje bila preveč hitra ter se je skrila v manjši skalni spodmol ob obali.\nNadaljevala sva po vodnem rovu, voda se je polagoma dvigovala do pasu. Za ovinkom\nin kakih 20 m\nza vhodom naju je čakalo presenečenje. Lesena konstrukcija – porušena in precej\nstrohnela, oblita s sigo, kajti tu s stropa močno kaplja. Malo sva bolj\npogledala okoli ter opazila še nekaj detajlov, na podlagi katerih sva\nugotovila, da nisva v naravni jami temveč v rudniškem rovu. Pa čeprav je do tu\nrov imel vse karakteristike naravne jame ter ni nič kazalo na umetni rov. Zaradi\nkapnice so bile stene prekrite z lepo belo sigo. Višje v steni se je videl rov\nzgornje etaža, zato sva predvidevala, da je bila lesena konstrukcija\npostavljena prav zaradi dostopa v višje ležeči rov. Drago je splezal gor ter\nugotovil, da se zgornji rov hitro konča.\n\n![Delno zasigana lesena konstrukcija.](https://jknm-novice.s3.eu-central-003.backblazeb2.com/kolen-jama-25-05-2011/slika_1.jpg)\n\nNadaljevala sva naprej po rovu, voda je ponekod segala do ramen.\n\n![V neoprenski opremi po zalitem rovu.](https://jknm-novice.s3.eu-central-003.backblazeb2.com/kolen-jama-25-05-2011/slika_2.jpg)\n\nKo sva prebrodila kakšnih 40\n m dolgo jezero, sva stopila na suha tla, ki so se komaj\nopazno dvigovala. Po dnu je mezila vodica, ki je na tleh izločala lepo belo sigo,\ntako da sva naslednjih 30 m\nhodila po tepihu iz sige. Potem sva prišla do čudovito zasiganega dela rova,\nvse se blešči v beli sigi, ki jo izloča obilna kapnica\n\n![Na tleh suhega dela rova je plast sige s sigovimi ponvicami.](https://jknm-novice.s3.eu-central-003.backblazeb2.com/kolen-jama-25-05-2011/slika_3.jpg)\n\n![Obilna kapnica izloča lepo belo sigo.](https://jknm-novice.s3.eu-central-003.backblazeb2.com/kolen-jama-25-05-2011/slika_4.jpg)\n\n![Zaviti cevasti stalaktit.](https://jknm-novice.s3.eu-central-003.backblazeb2.com/kolen-jama-25-05-2011/slika_5.jpg)\n\nZakoračila sva v naslednje jezero, a se po 30 m strop spusti do vodne\ngladine in naprej nisva mogla. Obrnila sva se ter opazovala žile rudnine, ki so\nponekod zelo dobro vidne. Gre za sivo do temno sivo mehko rudnino s številnimi\ndrobnimi belimi in krhkimi kristali. Na nekaterih mestih prehaja v rumeno zlate\nplasti.\n\n![Temna, domnevno bitumenska plast, prehajajo v vrhnjem delu v rumeno zlato plast.](https://jknm-novice.s3.eu-central-003.backblazeb2.com/kolen-jama-25-05-2011/slika_6.jpg)\n\nV jami se zadržujejo netopirji, enega poginulega smo našli na obali. Opazila\nsva tudi lep detajl – jamske bisere.\n\n![Netopir na koncu življenjskega ciklusa.](https://jknm-novice.s3.eu-central-003.backblazeb2.com/kolen-jama-25-05-2011/slika_7.jpg)\n\n![Jamski biseri.](https://jknm-novice.s3.eu-central-003.backblazeb2.com/kolen-jama-25-05-2011/slika_8.jpg)\n\nTik pred izhodom sva v vodi opazila dve majhni ribici. Ena se hitro\nizmuzne, druga pa se skrije za skalo. Pa jo vseeno dobiva \"na finto\".\nZ ene strani kamna postaviva mrežico, z druge strani pa je Drago kao hoče ujeti\nz roko. Ribica normalno zbeži od roke na drugo stran - naravnost v mrežico. Hop!,\npa jo imava! Sledi hitro fotografiranje, da jo čim prej spustiva nazaj v njen\nživljenjski prostor. Ali je to njen naravni prostor, težko potrdim. Jamo z vodo\npolni kapnica, naravnega dotoka nisva opazila, pa tudi na površju nad jamo ni\nnobenega vodnega toka. Po vsej verjetnosti je ribico(e) v jamo najbrž zanesel\nčlovek …\n\n![Ribica.](https://jknm-novice.s3.eu-central-003.backblazeb2.com/kolen-jama-25-05-2011/slika_9.jpg)\n\nPo končanem ogledu jame sva se odpravila več kilometrov stran do dobro\nprepihane polšne. Po enournem širjenju sva prišla do žive skale, vhod sva\nrazširila do miharukšetovih dimenzij, a bi jo morala do dragoborotovih dimenzij\nše malo … Potem bi pa šlo, zato sva pustila za drugič.\n\n![Pogled v notranjost razširjene polšne.](https://jknm-novice.s3.eu-central-003.backblazeb2.com/kolen-jama-25-05-2011/slika_10.jpg)\n\nPo prihodu domov sem se takoj vrgel v splet, a na številnih straneh nisem\nnašel nič o rudniškem rovu pri Brezovici. Zato zavrtim nekaj številk, potem\ndobim domačina prav iz Brezovice, ki je edini nekaj vedel o rovu. Pravi, da je\ninformacije dobil od že pred leti umrlega soseda, ki pa je bil priča dogodkom.\nTorej, med prvo in drugo svetovno vojno so tu iskali premog. Kak kilometer\nstran so skopali rov ter prišli do premoga, a je bil precej slabe kakovosti oz.\npremlad, tako da so rov zasuli nazaj. Na tem mestu so tudi poskusili s\nkopanjem, skopali so približno 100\n m rova, potem se je zgodila delovna nesreča. Na\nizvajalca del se je zrušila 300 kilogramska skala in mu zlomila hrbet, z deli\nso prenehali in tako opuščeni rov stoji še danes. Po drugi vojni so tjakaj prišli\ngeologi iz Kanižarice, napovedali so nadaljnje izkopavanje, a do tega ni\nprišlo. Kapnica, ki je v rovu na nekaterih mestih kar obilna, je rov napolnila\nz vodo. Plasti, ki sva jih opazovala v rovu, naj bi bile po mojem mnenju plasti\nnaravnega bitumna, ki pogosto spremlja premog. Naravni bitumen je zelo redko\npopolnoma čist. Večinoma je pomešan z mineralnimi delci, ki v bitumenskih\nplasteh v določenih pogojih kristalizirajo. Najdemo ga v bitumenskih apnencih\nter bituminoznih skrilavcih. Med domačini je jama dobro znana, imenujejo jo Kolen\njama, po nemški besedi kol (Kohle) za premog.\n\nPo rudniku sva brodila Drago Primc in Borivoj Ladišić."
  },
  {
    "id": 682,
    "markdown": "# Jamarski tečaj 2025 - nova stopnička globlje\n\nV soboto, 5. aprila 2025, smo se jamarski tečajniki spet podali na teren – tokrat v brezno Stropnica v Beli krajini. Če smo prejšnjič v breznu pri Mirni Peči še tipali začetniške prijeme, je bil ta obisk že korak naprej – tako v globino, kot v izkušnji.\n\nStropnica je že pravo brezno, za nas tečajnike. Naši neumorni inštruktorji so brezno predhodno pripravili, opremili smeri in poskrbeli, da smo lahko takoj začeli z vadbo. Bilo je nadelanih več smeri, kar je pomenilo, da nismo le čakali na vrsto, ampak smo res lahko vsi pridno vadili: spuščanje po vrvi, prepenjanje, in potem spet vse navzgor. Vse skupaj je potekalo pod budnim očesom inštruktorjev, ki so – kot vedno – ostajali neverjetno potrpežljivi, umirjeni in spodbudni. V jamah, kakor tudi pri delu z začetniki, je to zelo lepa lastnost. No, tudi sicer.\n\n![Tečajnik in inštruktorica - idealen par.](https://jknm-novice.s3.eu-central-003.backblazeb2.com/jamarski-tecaj-2025-nova-stopnicka-globlje-20-04-2025/dsc8366.JPG)\n\nVzporedno so izkušeni člani vadili bolj zapletene tehnike, mi pa smo vsak s svojim inštruktorjem nabirali samozavest in kilometrino. Čeprav se tečaj šele dobro začenja, sem že začutil, kako se s pomočjo vaj, razlage in vodenja počasi začenja sestavljati širša slika jamarstva. In občutek, ko visiš sredi brezna in veš, da si tja prišel sam (z drugimi) – ni ga čez to.\n\n![Stropnica je že pravo brezno.](https://jknm-novice.s3.eu-central-003.backblazeb2.com/jamarski-tecaj-2025-nova-stopnicka-globlje-20-04-2025/dsc8379.JPG)\n\nKo smo zaključili s tehničnim delom, so nas inštruktorji povabili še na krajši obisk bližnje Vodoravne jame na Židovcu. Seveda smo bili takoj za. Že ob vstopu smo spoznali, kaj pomeni »stisniti se skozi luknjico« – zame kar konkreten psihični izziv. A ravno tu se pokaže razlika, če imaš ob sebi izkušena, mirna jamarska sopotnika, ki te vodita z zrelo, tiho samozavestjo. Po prvi ožini se je odprla majhna dvoranica, nato pa spet nova ozka odprtina. Človek kar težko verjame, kam vse se lahko spraviš – in to prostovoljno!\n\nZame fizično ni bilo težav, saj mi telesna masa ne predstavlja ovire, mentalno pa je bilo to vsekakor nekaj, kar mi je dvignilo srčni utrip. V jami smo še malo poplezali in raziskovali in v tem raziskovalnem vzdušju kar pozabiš, da bo treba iti tudi ven ... čez tisto isto ozko odprtino. A na koncu smo prišli iz jame nasmejani, blatni in z novo zgodbo v žepu.\n\nZa piko na i je sledila še večerja pri Čaganki – klasični jamarski piknik ob ognju, z žarom in dobro voljo. Mič je poskrbel celo za zelenjavo, kar je v teh krogih že skoraj eksotika. Druženje, smeh, izmenjava vtisov in načrtovanje naslednjih dogodivščin – popoln zaključek dneva.\n\n![Šef kuhinje je bil tokrat Darjan.](https://jknm-novice.s3.eu-central-003.backblazeb2.com/jamarski-tecaj-2025-nova-stopnicka-globlje-20-04-2025/dsc8491.JPG)\n\n![Nadvse številčna zasedba na zaključku.](https://jknm-novice.s3.eu-central-003.backblazeb2.com/jamarski-tecaj-2025-nova-stopnicka-globlje-20-04-2025/dsc8499.JPG)\n\nV svojem imenu – in verjamem, da tudi v imenu ostalih – lahko rečem, da je bila sobota spet nepozabna. Vsako srečanje nas poveže bolj, vsaka jama nas nauči nekaj novega, vsak inštruktor pa v nas pušča sledi. Zdaj pa že nestrpno (a potrpežljivo!) čakam na naslednji podvig."
  },
  {
    "id": 180,
    "markdown": "# Raziskave na Kočevskem [3]\n\nV nedeljo, 10. oktobra 2010,\nsem se ponovno odpravil na Kočevsko. Predvideval sem, da bodo desetke v datumu\npripomogle k uspešni akciji, zato sem od doma krenil točno ob 10. uri. Da sem\nse odločil prav, sem ugotovil že v Dvoru. Nekaj deset metrov od mostu čez Krko\nv smeri proti Jami, sem v steni nad cesto zagledal okno, malo višje še eno.\nČeprav sem se že velikokrat peljal mimo, sem okno sedaj zagledal prvič. Za\nvhodom sem nameril 12 m\nrovov. V stropu jame se odpira stropno okno.\n\n![Jama nad cesto pri Dvoru.](https://jknm-novice.s3.eu-central-003.backblazeb2.com/raziskave-na-kocevskem-3-13-10-2010/slika_1.jpg)\n\nNadaljeval sem naprej\nproti Kočevju in Šibju, ki je znana jamarska lokacija. Tu sem že prej lociral aktivni\npožiralnik, ki se odpira v neposredni bližini Brloga pri Rimskem - danes sem ga\ntudi raziskal. Ugotovil sem, da v požiralnik teče kar izdaten potok, a sem se\nvseeno spustil v notranjost. Dokaj ozek rov se spusti 16 m daleč do ožine, ki je le\nmalo oddaljena od dotočnega rova v Brlogu.\n\n![Vhod v Požiralnik pred Brlogom.](https://jknm-novice.s3.eu-central-003.backblazeb2.com/raziskave-na-kocevskem-3-13-10-2010/slika_2.jpg)\n\n![V Požiralnik je tekla voda potoka.](https://jknm-novice.s3.eu-central-003.backblazeb2.com/raziskave-na-kocevskem-3-13-10-2010/slika_3.jpg)\n\nVen sem prišel skoraj\nsuh, le kolena in rokavice sem imel mokre. Fotografiral sem tudi vhod v Brlog,\nki je dobrih 10 m\noddaljen od požiralnika, a ga vode potoka ne dosežejo več.\n\n![Pred vhodom v Brlog na Rimskem.](https://jknm-novice.s3.eu-central-003.backblazeb2.com/raziskave-na-kocevskem-3-13-10-2010/slika-4.jpg)\n\nNadaljeval sem še s\npregledom terena v pobočju hriba Škorten. Našel sem vhod v brezno, ker pa laser\nni kazalo pretirane globine, sem se spustil na dno 13 m globokega brezna. Proti\ndnu so stene zelo lepo zasigane.\n\n![Brezno na Škortenu.](https://jknm-novice.s3.eu-central-003.backblazeb2.com/raziskave-na-kocevskem-3-13-10-2010/slika_5.jpg)\n\nKer na terenski akciji nisem\nnašel novih vhodov, sem se že skoraj v temi odpravil domov, kjer sem prišel\ntočno ob 10. uri zvečer."
  },
  {
    "id": 181,
    "markdown": "# Občni zbor 2010\n\nV soboto, 12. februarja 2011, smo se jamarke in jamarji zbrali\nv prostorih GRC Novo mesto na rednem volilnem občnem zboru.\n\nDnevni red je potekal po ustaljenem vrstnem redu.&nbsp;Poslušali smo izčrpna poročila predsednice (Tanja Rukše),\nvodje izobraževanja (Mihael Rukše), vodje katastra (Jože Tomšič, Borivoj\nLadišić), gospodarja opreme (Uroš Mervič, Jernej Tramte), blagajnika (Andrej\nGašperič) in predsednika nadzornega odbora (Zdravko Bučar).\n\nV letu 2010 je bilo opravljenih veliko raziskovalnih,\ndokumentarnih, fotografskih in drugih jamarskih akcij na območju Kočevskega Roga,\nMirnopeške doline, Poljanske gore, Travnega dola, Gorjancev, Suhe krajine in na\ndrugih območjih, o čemer lahko pove dejstvo, da smo zopet oddali največ\njamarske dokumentacije v kataster JZS.\n\nSledila je razrešitev dosedanjih organov kluba:<br>Upravni odbor: Tanja Rukše (predsednica), Andrej Gašperič (član), Jernej Tramte (član), Mihael Rukše (član), Borut Ponikvar (član), Andrej Hudoklin (član), Uroš Mervič (član).\n\nNadzorni odbor: Zdravko Bučar (predsednik), Anton Tramte (član), Matej Ajdič (član).\n\nČlani upravnega in nadzornega odbora so bili izvoljeni za\ndobo dveh let, disciplinsko komisijo pa volimo za dobo štirih let, zato je\nnjena sestava ostala nespremenjena.\n\nNjihove funkcije so po soglasni odločitvi članov kluba\nzasedli:\n\n<b>Upravni odbor<br></b>Mihael Rukše (predsednik)<br>Andrej Gašperič (član)<br>Jernej Tramte (član)<br>Klemen Mihalič (član)<br>Uroš Mervič (član)\n\n<b>Nadzorni odbor<br></b><b></b>Zdravko Bučar (predsednik)<br>Anton Tramte (član)<br>Matej Ajdič (član).\n\nNovi predsednik Mihael Rukše je predstavil obširen program\ndela za leto 2011. V prihajajočem obdobju vse nosilce funkcij, pa tudi ostale\nčlane kluba čaka veliko dela, saj se naglo približuje leto 2012, ko bo Jamarski\nklub Novo mesto praznoval 50 let delovanja. To bo pomemben mejnik, ki ga bo treba\nše posebej obeležiti.\n\nPo formalnem koncu občnega zbora smo uživali še ob gledanju\nkratkih jamarskih filmov, še posebej ob filmu DISCO, ki je bil predstavljen na\nfilmskem festivalu v Italiji (Casola 2010). Za konec smo si ob prigrizku in\npijači v klubskih prostorih izmenjali nekaj besed in tako po jamarsko\nzaključili prijeten večer.\n\nZahvaljujem se vsem, ki ste po svojih močeh pomagali pri\nrazličnih klubskih aktivnostih, novemu vodstvu pa želim veliko uspeha pri\nvodenju Jamarskega kluba Novo mesto.\n\nDosedanja predsednica&nbsp;Tanja Rukše\n\n![Raziskovali smo jame na Dolenjskem.](https://jknm-novice.s3.eu-central-003.backblazeb2.com/obcni-zbor-2010-18-02-2011/dsc1998.jpg)\n\n![Iskali smo dihalnike na Kaninu.](https://jknm-novice.s3.eu-central-003.backblazeb2.com/obcni-zbor-2010-18-02-2011/slika2.jpg)\n\n![Imeli smo jamarsko šolo.](https://jknm-novice.s3.eu-central-003.backblazeb2.com/obcni-zbor-2010-18-02-2011/slika3.jpg)\n\n![Očistili smo jamo Grč vrh 3.](https://jknm-novice.s3.eu-central-003.backblazeb2.com/obcni-zbor-2010-18-02-2011/slika4.jpg)\n\n![Na Kaninu smo raziskovali tudi poleti.](https://jknm-novice.s3.eu-central-003.backblazeb2.com/obcni-zbor-2010-18-02-2011/slika5.jpg)\n\n![Ameriške vojake smo peljali v Kostanjeviško jamo.](https://jknm-novice.s3.eu-central-003.backblazeb2.com/obcni-zbor-2010-18-02-2011/slika6.jpg)\n\n![Raziskovali smo jame v BIH.](https://jknm-novice.s3.eu-central-003.backblazeb2.com/obcni-zbor-2010-18-02-2011/slika7.jpg)\n\n![Udeležili smo se srečanja jamarjev v Italiji.](https://jknm-novice.s3.eu-central-003.backblazeb2.com/obcni-zbor-2010-18-02-2011/slika8.jpg)\n\n![Imeli smo klubski izlet.](https://jknm-novice.s3.eu-central-003.backblazeb2.com/obcni-zbor-2010-18-02-2011/slika9.jpg)\n\n![Silvestrovali smo na Frati.](https://jknm-novice.s3.eu-central-003.backblazeb2.com/obcni-zbor-2010-18-02-2011/slika10.jpg)"
  },
  {
    "id": 182,
    "markdown": "# Akcija na Toplem vrhu nad Mavrlenom\n\nNedelja, 13. februar 2011. Pred\nMercatorjem v Novem mestu se dobiva Srečko in Miha. Opremo preloživa v en avto in že hitiva\nproti breznu, ki obeta nove jamarske dogodivščine. Kar boste prebrali spodaj, je v bistvu nadaljevanje naše akcije, ki smo jo opisali <a href=\"/novica?id=180\" target=\"_blank\">dve novici nazaj</a>. Po enem tednu tako ponovno gledam\nvhod v brezno, ki obeta globok spust. Srečko začne opremljati, brezno »šiba«.\n\n![Spust v brezno Topli vrh 2 – vhod v vertikalo.](https://jknm-novice.s3.eu-central-003.backblazeb2.com/akcija-na-toplem-vrhu-nad-mavrlenom-19-02-2011/dsc5432.jpg)\n\nZmanjka prvih 50\n m vrvi. Pritrdišče in nova vrv, nadaljuje se spust. Po\nklicu prosto se sliši »sem na dnu vhodnega brezna«. Spustim se za Srečkom,\nobenem meriva globino, oba se dobiva na dnu vhodnega brezna, ki meri 71 m. Žal prekmalu ugotoviva,\nda je to skrajna globina, iskala sva nadaljevanje, plezala v kamin, kopala na\ndnu. Brezupno in nemogoče, tako lep začetek in žal tudi konec. Slabe volje se\nodpraviva iz brezna, ki ga sproti razopremljava. Srečko predlaga, da greva pogledat\nše nekaj vhodov, ki jih je našel na terenski akciji.\n\n![Srečko na dnu brezna 71 m brezna.](https://jknm-novice.s3.eu-central-003.backblazeb2.com/akcija-na-toplem-vrhu-nad-mavrlenom-19-02-2011/dsc5445.jpg)\n\nTolaživa se, da 71\n m v tako kratkem času ni slabo in tudi dokaj čista sva\npriplezala iz brezna. Tako sva ugotovila, da se lahko umaževa v kakšni drugi\njami, ki jih na tem območju očitno ne manjka. Po kilometru vožnje se povzpneva\nskoraj do najvišje točke Toplega vrha. Najprej prideva do poševne jame, ki se\nkmalu zaključi, vendar je bilo dovolj poligona za registracijo.\n\n![Vhod v jamo Topli vrh 6.](https://jknm-novice.s3.eu-central-003.backblazeb2.com/akcija-na-toplem-vrhu-nad-mavrlenom-19-02-2011/dsc5446.jpg)\n\nOdpravila sva se do naslednje. Velik vhod in za njim tema. Srečko\nlocira vhod, opisuje okolico, naredi fotografije vhoda. Jaz pripravim\nopremljevalno in vrvi ter začnem s spustom. Na robu sem naredil pritrdišče in\npod mano se odpre široko brezno. Čistim krušljivo kamenje z roba - to je padalo\nin ropotalo nekje globoko pod menoj. Srečku pripomnim, da se verjetno obeta\ndokaj globoko brezno, stene se odmikajo in vse večji prostor okoli mene. Začnem\nse nihati, da dosežem eno izmed sten in naredim pritrdišče, da se izognem\nmorebitnemu padajočemu kamenju. Srečko se je spustil v brezno.\n\n![Vhod v brezno Topli vrh 5.](https://jknm-novice.s3.eu-central-003.backblazeb2.com/akcija-na-toplem-vrhu-nad-mavrlenom-19-02-2011/dsc5472.jpg)\n\nKmalu sem uzrl dno vhodnega brezna, ki se nadaljuje v\ndvorano. Povsod podorne skale, med njimi začnem iskati nadaljevanje. Naletim na\nveliko kolonijo netopirjev, ki v gručah spijo zimsko spanje.\n\n![Kolonija netopirjev v zimskem spanju.](https://jknm-novice.s3.eu-central-003.backblazeb2.com/akcija-na-toplem-vrhu-nad-mavrlenom-19-02-2011/dsc5466.jpg)\n\nSrečko je meril in pregledoval vhodno brezno, kmalu najde v\nsteni majhno luknjo, kasneje (po neutrudnem širjenju) se izkaže, da je za njo\nbrezno neznane globine. Žal ugotoviva, da nama je za nadaljevanje zmanjkalo\nvrvi. Potrebna bo še ena akcija, da raziščemo obetavno nadaljevanje.\n\n![Širjenje prehoda v obetajoče brezno.](https://jknm-novice.s3.eu-central-003.backblazeb2.com/akcija-na-toplem-vrhu-nad-mavrlenom-19-02-2011/dsc5453.jpg)\n\nZapustila sva brezno in se odpravila proti novemu vhodu. Na\nsrečo ali tudi ne, sva imela dovolj vrvi, da prideva do konca še dveh brezen\nglobine cca 20 m.\n\n![Sprva obetavno, na koncu 21 m, brezno Topli vrh 3.](https://jknm-novice.s3.eu-central-003.backblazeb2.com/akcija-na-toplem-vrhu-nad-mavrlenom-19-02-2011/dsc05478.jpg)\n\nUra naju je začela priganjati, Srečko je moral domov,\nobljubil je Gabi, da bo ob 17. uri doma. Ko sva slačila jamarska kombinezona,\nse nisem mogel načuditi, da sva obiskala 5 jam in se skoraj nisva umazala.\nZadovoljna z dnevnim izkupičkom sva se odpeljala proti domu in ob 17. uri in 5 minut\nprispela do izhodišča v Novem mestu.\n\nNa akciji raziskovala, žimarila in bila zadovoljna z videnim: Srečko Vidic in Mihael Rukše."
  },
  {
    "id": 179,
    "markdown": "# Bosna 2010\n\nLetos mineva dvajset let od zadnje raziskovalne odprave\nJamarskega kluba Novo mesto v nekdaj bratsko Republiko Bosno in Hercegovino.\nZačetki raziskovanj v tej državi segajo v leto 1982, v tem času pa so jamarji\nraziskovali predvsem območje planote Grmeč. Nedvomno največji dosežek je\nodkritje in raziskava brezna Jojkinovac, ki je s svojimi 460 metri nekaj časa celo\ndržal bosanski neuradni globinski rekord. Več o zgodovini raziskovanj si lahko\npreberete na naši spletni strani&nbsp;[http://www.jknm.si/si/raziskovanje/grmec/](http://www.jknm.si/si/raziskovanje/grmec/).\n\nIdeja o ponovni obuditvi raziskovanj je tlela že nekaj časa,\nsaj je Miha že pred leti navezal stik z Ostojem Bubnjevićem, ki je svojo\nmladost preživel na planoti Dragnić podovi, kasneje pa se je preselil v Novo\nmesto. V tem času je Ostoja tudi navezal stik z jamarji iz Banje Luke. Vse je\nbilo pripravljeno za odpravo, najti smo morali samo še čas in energijo.\n\nLetos je Miha organiziral odpravo, ki je bila napovedana v\nterminu med 9. in\n13. septembrom. Glavna naloga te odprave naj bi bila grob pregled terena na\npodročju planote Dragnić podovi. Sekundarna cilja pa sta bila navezava stikov z\ndomačini in bosanskimi jamarji. Na Mihov poziv se je odzvalo kar nekaj jamarjev,\nvendar smo se v četrtek zjutraj čez mejo odpeljali samo Miha, Jože, Klemen ter\nOstoja kot lokalni vodič. Žal je Andrej H. odpovedal udeležbo zaradi bolezni,\nJernej ni dobil dopusta, za Anžeta in Gregorja pa so bili starši preveč\nzaskrbljeni, da bi se jima v divjini Bosne kaj zgodilo. Naj povem, da je bil\nstrah povsem odveč.\n\n![Pakiranje kombija pri Jožetu.](https://jknm-novice.s3.eu-central-003.backblazeb2.com/bosna-2010-27-09-2010/1.jpg)\n\nKot že rečeno, smo se v četrtek s polnim kombijem različne\nopreme odpravili na pot. Moram povedati, da sem bil pri pakiranju nahrbtnika za\nKanin veliko bolj ekonomičen in to se je poznalo tudi pri ostalih članih\nodprave. Količina opreme za štiričlansko odpravo je bila res enormna. V Banji\nLuki smo pobrali še jamarja iz Speleološkega kluba Gremlini – družinsko navezo\nZorana in Filipa Dujaković. V Šipovem smo se še ustavili pri Ostojevi mami,\nkjer smo še enkrat dobro pomalčkali. Naša končna destinacija - vasica\nBubnjevići - je od Šipova oddaljena vsega sedem kilometrov, vendar to v praksi\npomeni slabo uro vožnje in 400\n m višinske razlike. Ker je bila ura že pozna, je Miha\npritisnil na plin in po makadamski poti smo kar leteli čez vse luknje. V vas\nsmo prišli malo pred mrakom in hitro postavili šotore ter napeli ponjavo, ki se\nje v naslednjih dneh izkazala za zelo uporabno.\n\n![Tabor.](https://jknm-novice.s3.eu-central-003.backblazeb2.com/bosna-2010-27-09-2010/2.jpg)\n\n![Vzdušje v taboru.](https://jknm-novice.s3.eu-central-003.backblazeb2.com/bosna-2010-27-09-2010/3.jpeg)\n\n![Skupinska fotografija udeležencev odprave z dvema tretjinama vseh prebivalcev.](https://jknm-novice.s3.eu-central-003.backblazeb2.com/bosna-2010-27-09-2010/4.jpg)\n\nV vasi Bubnjevići se je rodil tudi Ostoja. Po njegovih\nbesedah naj bi imela vas v tistih časih preko 300 prebivalcev. Danes pa v vasi\nživi samo še pastir Mirko in njegova mama, čez poletje pa jima družbo dela tudi\nosemdesetletni Veljko. Veliko hiš je bilo med vojno v devetdesetih letih\npožganih. Med drugim tudi rodna hiša Ostoje. Zanimivost vasi je tudi v tem, da\nso se vsi prebivalci pisali, ne boste verjeli, Bubnjević - tradicija, ki se je\nohranila še do danes.\n\n![Na obisku pri Veljku Bubnjeviću.](https://jknm-novice.s3.eu-central-003.backblazeb2.com/bosna-2010-27-09-2010/5.jpg)\n\nPrvi delovni dan naše odprave nas je zbudil dež. Kljub temu\nsmo se odpravili na teren, kjer nam je Ostoja pokazal tri jame, ki se jih je\nspomnil še iz otroštva. Ena od njih je bila že na vhodu zasuta, dve pa sta bili\npotencialno zanimivi. Tudi Miha je dodal svoj delež, saj je našel dve jami. Cel\nčas nas je močil dež, zato smo se odločili, da popoldne izkoristimo za izlet v\nZelenkovac. Kaj naj vam povem o tem kraju? To pač morate doživeti. Povem vam\nsamo to, da je tam Ostoja od lokalca kupil gumijaste škornje za 20 €. Naslednji\ndan smo raziskovali locirane jame. Prva jama je dosegla globino 19, druga 17 in tretja 12 m. Vsa brezna so se končala\nz skalnim podorom, vendar je bilo po sigovih tvorbah mogoče sklepati, da je bil\nvčasih tam močan prepih. Tudi če bi v jamah bil prepih, ga nismo mogli čutiti,\nsaj je bila temperatura v jami poravnana z zunanjo. Kot zanimivost naj povem,\nda so domačini eno izmed jam imenovali »Bezdana« (bez dna), kar v prevodu\npomeni »brez dna«. Jama je bila globoka vsega 17 m.\n\n![Dež nas ni ustavil pri raziskovanju.](https://jknm-novice.s3.eu-central-003.backblazeb2.com/bosna-2010-27-09-2010/6.jpg)\n\n![Družinska naveza Dujaković.](https://jknm-novice.s3.eu-central-003.backblazeb2.com/bosna-2010-27-09-2010/7.jpeg)\n\n![Mitski Zelenkovac.](https://jknm-novice.s3.eu-central-003.backblazeb2.com/bosna-2010-27-09-2010/7a.jpeg)\n\nKljub majhnim globinam se nismo predali in se v nedeljo\nodpravili na pregledovanje terena. Za vodiča se je ponudil osemdesetletni\nVeljko in priznati moram, da sem krepko sopihal za njim, ko je zagrizel v\nklanec. Pokazal nam je še dve novi jami in že raziskano Veliko Pečino. To je\nfascinantna udornica, s premerom cca. 70 m in globino 40 m. Nazaj grede smo\npregledali še ostali jami. Prva se je začela z vodoravnim vhodom in se po\nmanjši ožini poševno spustila. Nadaljevanje je na globini 20 m zapiral skalni podor.\nDruga jama se je končala že na globini 7 m.\n\n![Ko Veljko zagrize v klanec, ga nihče ne dohaja.](https://jknm-novice.s3.eu-central-003.backblazeb2.com/bosna-2010-27-09-2010/8.jpg)\n\n![Kraška udornica Velika Pečina.](https://jknm-novice.s3.eu-central-003.backblazeb2.com/bosna-2010-27-09-2010/9.jpg)\n\n![Jame so po večini lepo zasigane.](https://jknm-novice.s3.eu-central-003.backblazeb2.com/bosna-2010-27-09-2010/10.jpg)\n\nČe potegnemo črto, smo na si na odpravi ogledali 8 jamskih\nobjektov, od tega smo registrirali 5 novih jam. Nobeno brezno ni presegalo\nglobine 20 m.\nIz jamarskega vidika precej borni rezultati, vendar pa je po mojem mnenju območje\nizjemno perspektivno. To dokazujejo tudi vodnate razmere. Izpod planote Dragnić\npodovi namreč izvirata dve reki – Sana in Pliva. Izvir slednje smo si ogledali\nzadnji dan in po količini pretoka lahko predvidevamo, da je v osrčju Dragnić\npodov ogromen jamski sistem. Vsekakor si področje zasluži naše pozornosti in\nupam, da bomo naslednje leto organizirali še eno večjo odpravo, kjer bomo lahko\nbolj podrobno raziskali površje in jame.\n\n![Eden od izvirov Plive.](https://jknm-novice.s3.eu-central-003.backblazeb2.com/bosna-2010-27-09-2010/11.jpg)\n\nVeč o odpravi pa boste lahko izvedeli v četrtek, 28.\noktobra 2010, ko bomo imeli potopisno predavanje o odpravi Bosna 2010. Kolegi iz\nSpeleološkega kluba Gremlini pa nam bodo predstavili njihove dejavnosti.\nInformacije o potopisu še sledijo.\n\nNa odpravi sodelovali: Zoran in Filip Dujaković (Speleološki\nklub Gremlini, Banja Luka), Ostoja Bubnjević (vodič) ter Miha Rukše, Jože Stopar\nin&nbsp;Klemen Mihalič (Jamarski klub\nNovo mesto)."
  },
  {
    "id": 184,
    "markdown": "# Rekord še vedno mirnopeški, trebanjci pa imajo eno več\n\nTa vikend je bil spet malo bolj jamarsko aktiven. Ker je bilo zunaj mrzlo, je\nbila dobra priložnost za beg v toplejše podzemlje, a najprej si je bilo treba pot\nna toplo še utreti. <br>\n<br>\nZa soboto popoldne sva se z Dragom zmenila, da bi šla kopat enega od treh\ndihalnikov na območju Velikega vrha (Rdeči kal), ki sem ga našel pred nekaj\nmeseci. Ker je vhod blizu ceste, težav s transportom TGM (težke gradbene\nmehanizacije - beri macola, špica, lomilka, ašovčič, ...) do delovišča ni bilo.\nDelo nama je šlo kar dobro od rok in sva luknjo kmalu razširila, toliko, da sva\nlahko z najbližjim globinomerom preverila, kako globoka bo nova jama. Po\nneuradnih ocenah kar precej čez 10\n m. V uri in pol sva skopala vhod na dimenzije\npovprečnega jamarja. Kaj pa sedaj? Sonce je bilo še visoko, dela je zmanjkalo,\nštrik in pas pa ležita doma v garaži. Nisva pričakovala, da nama bo pri kopanju\ntoliko truda prizanesenega.\n\n![Vhod z okolico po uporabi TGM.](https://jknm-novice.s3.eu-central-003.backblazeb2.com/rekord-se-vedno-mirnopeski-trebanjci-pa-imajo-eno-vec-28-02-2011/slika_1.jpg)\n\nZa domov je bilo še prezgodaj - bom kregan, če bom prehitro prišel, pa bo drugič\nrekla, da se mi ne splača it' na akcijo. Zato sva še malo preletela teren in si\nogledala že najdene dihalnike in če bi po nesreči vmes še kakšnega novega našla\n… Pa ni bilo sreče!<br>\n<br>\nV nedeljo dopoldne se nama je pri ogledu pridružil še Tomaž. Očistil in opremil\nsem jo kar hitro, jama pa se je na žalost tudi hitro konča. Za mano sta\nprikapala še Drago in Tomaž - na dnu je bilo ravno toliko prostora, da smo se\nlahko usedli vsak v svoj kot. Prepih je bil, od kod in kam, pa nam ni uspelo\nugotoviti. Glede na to, da smo bili trije na kupu, bi se moralo kmalu zakaditi/zamegliti,\npa se ni. Iskali smo primerne špranje, kopali na dveh koncih na dnu, pa brez\nuspeha. Na blatnem dnu je bilo sicer veliko polžjih hišic - kaj bi to pomenilo,\nnam pa ni bilo najbolj jasno. Jama je predvsem na spodnjem koncu solidno\nzasigana, med drugim pa je zanimiva drevesna korenina, ki se po vhodni stopnji\npo steni spušča kar nekaj metrov do vlažne prsti. Nekaj koreninic je bilo celo\nzasiganih.\n\n![Najprej ena nogca ...](https://jknm-novice.s3.eu-central-003.backblazeb2.com/rekord-se-vedno-mirnopeski-trebanjci-pa-imajo-eno-vec-28-02-2011/slika_2.jpg)\n\n![... potem pa cel jamar.](https://jknm-novice.s3.eu-central-003.backblazeb2.com/rekord-se-vedno-mirnopeski-trebanjci-pa-imajo-eno-vec-28-02-2011/slika_3.jpg)\n\nNazaj grede smo še izmerili in pospravili opremo ter nad jamo zaenkrat naredili\nkriž. Meritve so pokazale, da je globoka 14 m. Ker je bilo do tople juhe še nekaj časa,\nsmo zopet malo po terenu poškilili in se dogovorili za prihodnje akcije.\n\n![Trebanjski \"inšpektor\" Tomaž, da ne bi midva z Dragom kaj goljufala pri meritvah.](https://jknm-novice.s3.eu-central-003.backblazeb2.com/rekord-se-vedno-mirnopeski-trebanjci-pa-imajo-eno-vec-28-02-2011/slika_4.jpg)\n\nZa nas in za vas smo se trudili Drago Primc, Tomaž Bukovec in Andrej Gašperič."
  },
  {
    "id": 177,
    "markdown": "# Poplave 2010 [3]\n\nVelike vode so prikaz moči narave in njene lepote. Izjemna\npriložnost v izjemnih razmerah je ustvarila čudovit slap Pečenevka na\nbelokranjski strani Gorjancev. Grmenje vode, ki pada v globino skoraj 50\nmetrskega ponornega brezna, poraja spoštovanje in občudovanje.\n\n![Voda preko roba brezna prične svoje potovanje v globino.](https://jknm-novice.s3.eu-central-003.backblazeb2.com/poplave-2010-3-23-09-2010/1.jpg)\n\n![Slap Pečenevka.](https://jknm-novice.s3.eu-central-003.backblazeb2.com/poplave-2010-3-23-09-2010/2.jpg)\n\nVelike količine vode izpod Gorjancev so prišle tudi v izvir\nTežke vode pri Stopičah. Poraja se vprašanje: le kakšni rovi dovajajo to vodo v\nizvir?\n\n![Višek vode bruha iz vodovodnega zajetja.](https://jknm-novice.s3.eu-central-003.backblazeb2.com/poplave-2010-3-23-09-2010/3.jpg)\n\n![Voda poplavlja dolino za izvirom.](https://jknm-novice.s3.eu-central-003.backblazeb2.com/poplave-2010-3-23-09-2010/4.jpg)\n\nOgled, snemanje in fotografiranje sva opravila Klemen Mihalič in Mihael Rukše."
  },
  {
    "id": 188,
    "markdown": "# Jamarski tečaj 2011\n\n![](https://jknm-novice.s3.eu-central-003.backblazeb2.com/jamarski-tecaj-2011-15-03-2011/tecaj_jamar_pripravnik_2011_www.jpg)\n\nJamarski klub Novo mesto vabi vse, ki se jim zdi jamarstvo privlačen in\nzanimiv način koriščenja prostega časa, da se vpišejo v&nbsp; tečaj za pridobitev\nnaziva jamar pripravnik.\n\nZačeli bomo v petek, 25. marca 2011 ob 19. uri na sedežu kluba na Seidlovi\nulici 29 v Novem mestu (stavba Gasilsko reševalnega centra Novo mesto). Sedež kluba je razviden iz karte na naši [spletni strani](http://www.jknm.si/si/etc/impresum/).\n\nPodrobnejši program ter časovni načrt sta dostopna <a href=\"https://jknm.s3.eu-central-1.amazonaws.com/jamarski-tecaj-2011-15-03-2011/tecaj_jamar_pripravnik_2011.pdf\" target=\"_blank\">tukaj</a>.<br>\n<br>Cena tečaja s članarino je 40 €. Povejte naprej ..."
  },
  {
    "id": 190,
    "markdown": "# Kuščarek pri Velikem Gabru\n\nKo sem se v soboto, 19. marca 2011, peljal\npo cesti pri Velikem Gabru, sem se spomnil, da leži tu ena od mojih prvih jam,\nki sem jih registriral. Zato sem se ustavil ter jamo obiskal, preveril sem tudi\nkoordinate vhoda. Čeprav so bile takrat določene po karti iz leta 1935, je bila\nrazlika minimalna, le nekaj metrov. Jama se odpira v pobočju pred nekdanjim\nkamnolomom, ki leži kakih 200\n m od magistralne ceste. Impozantna čelna stena kamnoloma\nje visoka približno 30\n m.\n\n![Visoka čelna stena kamnoloma.](https://jknm-novice.s3.eu-central-003.backblazeb2.com/kuscarek-pri-velikem-gabru-29-03-2011/slika_1.jpg)\n\nVhod v jamo se odpira v desnem pobočju\nkakih 40 m pred to steno. Danes so pobočja in dno kamnoloma močno zaraščena, tako da ni\nrazpoznavno, kje je začetek kamnoloma. Zato tudi ne morem zagotovo trditi, ali\nse je vhod v jamo odprl ob širitvi kamnoloma, ali je obstajal že prej.\n\n![Vhod v jamo.](https://jknm-novice.s3.eu-central-003.backblazeb2.com/kuscarek-pri-velikem-gabru-29-03-2011/slika_2.jpg)\n\nSkozi vhod pridemo v dva rova, od katerih\nse en slepo konča, drugi pa pripelje v dvorano. V stropu dvorane sta dva okni,\nki vodita na površje. Skozi obe, ki sta le 2 m narazen, je možen spust v dvorano.\n\n![Okni - brezni se odpirata le 2 m narazen.](https://jknm-novice.s3.eu-central-003.backblazeb2.com/kuscarek-pri-velikem-gabru-29-03-2011/slika_3.jpg)\n\nSkozi brezna so nekoč odmetavali odpadke v\njamo. Na tleh je še nekaj zelo starih in močno preperelih odpadkov,\nprevladujejo ostanki čevljev. Opazil sem tudi elektronski relikt, lampico (angl. tube), ki so včasih gorele v starih TV ali radijskih sprejemnikih, še vedno pa tudi v boljših kitarskih ojačevalcih.\n\n![Relikt med odpadki.](https://jknm-novice.s3.eu-central-003.backblazeb2.com/kuscarek-pri-velikem-gabru-29-03-2011/slika_4.jpg)\n\nV dvorani je bilo nekoč več kapnikov, ki pa\nso bili odlomljeni ali razbiti. Danes na stropu rastejo številni recentni\nkapniki. Na stotine jih je.\n\n![Številni recentni kapniki.](https://jknm-novice.s3.eu-central-003.backblazeb2.com/kuscarek-pri-velikem-gabru-29-03-2011/slika_5.jpg)"
  },
  {
    "id": 191,
    "markdown": "# Primskovo in zgodba o jamskih kačah\n\nPrimskovo je podeželje več vasi - celotno\nobmočje zajema 19 vasi in zaselkov. Svet je hribovit, pobočja so razčlenjena s\nštevilnimi potoki in hudourniškimi grapami, geološka zgradba pa zelo pestra,\nker tukaj alpsko predgorje prehaja v dolenjski kras. Izmed vasi na Primskovem\nvelja omeniti Gradišče, Sevno, Mihelco, Staro goro in Mišji dol. Slednji ni\ndobil ime po miših (nedaleč stran je vas z imenom Mačji dol, kjer je znana jama\nZijalka), temveč po menihih iz stiškega samostana, ki so v vasi v prvi pol. 17.\nstoletja postavili cerkev sv. Lucije in v kateri so leta 2005 s pomočjo države\nobnovili verjetno najstarejše orgle na Slovenskem (pa tudi v Evropi sodijo med\nene najstarejših).\n\nSredi Primskovega se dviga Primskova gora. Na\nstožčastem vetrovnem vrhu 592\n m visoke Primskove gore leži vas Gradišče, kjer so\nostanki obrambnega tabora iz časa turških vpadov (po ustnem izročilu je bil\ntabor nepremagljiv). Sredi tabora stojijo tri cerkve. S Primskove gore je\nčudovit razgled po Sloveniji, zato slovi kot dolenjski razglednik, saj se od tu\nvidi velik del Dolenjske, Notranjske in proti severozahodu vse do Julijcev,\nzato je dobro obiskana izletniška točka. V lepih dneh, nedavno je bil takšen, se\nvidi tudi Triglav.\n\n![Pogled z vrha Primskove gore. Desno so Kamniške Alpe, levo pa Julijske z očakom Triglavom.](https://jknm-novice.s3.eu-central-003.backblazeb2.com/primskovo-in-zgodba-o-jamskih-kacah-30-03-2011/slika_1.jpg)\n\nIn za konec ne pozabimo še na vas\nPrimskovo, po katerem je celotno območje dobilo ime. Skriva se v dolini na\njugozahodni strani Primskove gore in jo predstavlja le nekaj hiš. Očitno je v\npreteklosti prebivalstvo šlo navkreber, proti Gradišču. Skozi Primskovo vodi\nstara cesta, za katero menijo, da je speljana še po rimskih kamnih. Do vrha\nPrimskove gore vodi zelo strm klanec. Pri rekonstrukciji in razširitvi ceste se\nje odprlo lepo zasigano brezno, ki sem ga obiskal in izmeril že leta 1996. Vhod\nv brezno je zaščiten z mrežo.\n\n![Vhod v Brezno na Primskovem leži\nob robu ceste.](https://jknm-novice.s3.eu-central-003.backblazeb2.com/primskovo-in-zgodba-o-jamskih-kacah-30-03-2011/slika_2.jpg)\n\nKras na Primskovem štejemo v osameli kras.\nTu poznamo 4 jame: Jama na Poljanah (tudi Zgornja Jurčkova jama), Spodnja\nJurčkova jama, že omenjeno brezno ob cesti ter Jama razočaranj. Prav slednja je\nena od »izgubljenih jam«. Po ustnih informacijah domačinov, naj bi se v pobočju\nPrimskove gore nahajala v skalovju še ena manjša jama. Prav tista »izgubljena«\njama ter tista v skalovju je bil povod, da sem v nedeljo, 20. marca 2011, ponovno\nobiskal deželo Primskovo.\n\nJama razočaranj je bila registrirana v\n60-tih letih prejšnjega stoletja, ležala naj bi v strmem pobočju nasproti vasi\nPrimskovo in Primskove gore. Vhod naj bi se odpiral v strmi hudourniški grapi,\na teh grap je vsaj 20, ki si sledijo na 50-100 m narazen. Že v\n90-tih letih sem jamo iskal, takrat sem poskusil tudi pri ljubljanskih\nudeležencih takratne akcije, a se akterji zadeve ne spomnijo več. Domačin\nZadražnik iz vasi Primskovo, ki ima hišo s pogledom na vse te grape zatrjuje,\nda teren zelo dobro pozna, tu pa naj ne bi bilo nobene jame. Po nekaterih skromnih\npodatkih iz zapisnika ter po skici bi lahko sklepal, da gre za Jamo na Poljanah,\nki pa je dobra dva kilometra stran. Da bi toliko \"kiksnili\" v\nkoordinatah? Kaže, da bo treba preplezati vseh 20 grap! Ter vse preveriti.\n\nDomačin mi je opisal približno lokacijo\njame v skalovju. Pripomnil je, da je bil pri jami le enkrat kot otrok … V potoku,\nki teče po dolini, naj bi namreč lovili ribe ter se pred čuvajem skrili v\npečini pred jamo. Tam pa naj bi mrgolelo kač, zato so urno popihali nazaj v\ndolino, k jami se zaradi kač ni nikoli več vrnil. Čeprav se mi je zgodba o\nkačah zdela nekoliko pretirana, sem si vseeno dopovedoval, da kač najbrž še ni\nna planem, kajti pomlad nastopi šele jutri. In obenem dopovedoval, da kač v\njamah sploh ni. Kakor koli, po zelo strmem pobočju, z naklonom od 45-60° sem\nplezal kakih 100 m nad cesto in potokom v dolini. Iskal sem skalovje in med enim od teh res našel\nvhod v jamo. Podolgovata odprtina, v najvišjem delu visoka le 30 cm,\npripelje v do 1 m visok rov.\n\n![Nizek vhod v jamo v skalovju, se odpira pod nekaj metrov visoko previsno steno.](https://jknm-novice.s3.eu-central-003.backblazeb2.com/primskovo-in-zgodba-o-jamskih-kacah-30-03-2011/slika_3.jpg)\n\nJama je najbrž domovanje kune, čutil se je\nznačilen vonj, ki mi je sledil v celi jami. Na koncu vhodnega rova&nbsp; je manjša kamrica, rov se dvigne, zoži in\nnadaljuje, a brez širjenja ne bo šlo. Tu so na stenah sledovi, ki kažejo, da je\njama fosilni vodni rov.\n\n![Rov v nadaljevanju se preveč zoži, brez širjenja ne bo šlo naprej.](https://jknm-novice.s3.eu-central-003.backblazeb2.com/primskovo-in-zgodba-o-jamskih-kacah-30-03-2011/slika_4.jpg)\n\nIn ravno, ko sem se pripravljal, da se v\nkamrici obrnem in se odplazim proti vhodu, jo zagledam! KAČO namreč! Za\ntrenutek sem otrpnil, se postavil v obrambni položaj, adrenalin je tekel v\npotokih … Potem sem pa le malo bolj pogledal. Pa ni bila kača, le korenina\nnemarna!\n\n![Kača ni bila kača, adrenalin pa je vseeno tekel v potokih.](https://jknm-novice.s3.eu-central-003.backblazeb2.com/primskovo-in-zgodba-o-jamskih-kacah-30-03-2011/slika_5.jpg)"
  },
  {
    "id": 198,
    "markdown": "# Čaganka - jamarski tabor 2011\n\nKot ste verjetno že opazili, smo jamarji najbolj dejavni ob\npraznikih in nekako od njih so odvisni tudi večji klubski dogodki. Praznik dela\nnam je tako omogočil, da smo združili jamarski tabor s klubskim izpitom za\nnaziv jamar pripravnik. Tabor je trajal\nod 29. aprila do 1. maja 2011 pred jamo Čaganko na Poljanski gori.\n\nIzpit, ki ga je vodil Mihael Rukše, je v soboto potekal v\nvhodnem 30 m\nbreznu jame Stropnica, ki leži blizu tabora. Tečajnike smo preizkusili v znanju\ngibanja po vrvi čez pritrdišče in vozel, znanja vozlov in teoretičnega dela, ki\nje zavzemal zgodovino kluba, varstvo jam, etični kodeks, osebno opremo,\nvarnostne standarde, prvo pomoč ter vozle. Vse to smo jih naučili v času\ntečaja, ki se je začel 25. marca in je do izpita trajal skoraj vsak vikend.\nTečaj so uspešno opravili vsi sodelujoči (Gorazd\nPlut, Stanka Blatnik, Matija Gašperšič, Dejan Šenet, Andrej Jaklič, Matjaž\nHutevec, Jure Novak, Miha Primc). Po podelitvi potrdil so šli še v Čaganko\ndo dna drugega brezna na globino 60 m in v dvorano netopirjev.\n\n![Eden dol, drugi gor ...](https://jknm-novice.s3.eu-central-003.backblazeb2.com/caganka-jamarski-tabor-2011-06-05-2011/3.jpg)\n\n![Vhod v Stropnico.](https://jknm-novice.s3.eu-central-003.backblazeb2.com/caganka-jamarski-tabor-2011-06-05-2011/5.jpg)\n\n![Andrej Jaklič v vhodnem breznu Čaganke.](https://jknm-novice.s3.eu-central-003.backblazeb2.com/caganka-jamarski-tabor-2011-06-05-2011/7.jpg)\n\nSočasno je potekalo raziskovanje v Čaganki. V južnem rovu na\nglobini pribl. 200 m\nsmo premagovali kamin. V jamo smo šli v dveh ekipah po dva - v prvi rundi sva\nšla Jernej Tramte in Anže Tomšič, v drugi pa Damijan Šinigoj, Klemen Mihalič\nter tečajnik Matic Gašperšič, ki ima že izkušnje z alpinizmom. Premagovanje\nkamina je tehnika jamarskega plezanja po breznu navzgor, kar je že v steni na\nprostem zahtevno, v tako blatnih razmerah pa precej zamudno in naporno. Kot\nzanimivost naj povem, da smo v kaminu videli sledi polhov, ki kažejo, da pot\nverjetno vodi proti površju. Zato smo na taboru intenzivno iskali nove vhode,\nki bi lahko Čaganko popeljali iz že tako najgloblje jame v JV Sloveniji v najdaljši\nin največji sistem tukajšnjega območja. Možnosti se odpirajo, dela pa v\nprihodnje še ne bo zmanjkalo.\n\n![Še dobro, da kombinezon filtrira blato in do kože pride samo voda.](https://jknm-novice.s3.eu-central-003.backblazeb2.com/caganka-jamarski-tabor-2011-06-05-2011/4.jpg)\n\nZa uresničitev tečaja in zaključka s taborom je bilo treba veliko\nprostovoljnih ur, za kar je zahvala vsem, ki ste kakorkoli prispevali. Še\nposebno pa šerpi Ladku, ki je ponosno pripeljal vso opremo čez najtežji del gozda\ndo tabora. Skratka, ob vsem tem nas je na novo prebujen gozd z zvoki pevcev,\ndivjo hrano in ob kresnem ognju obogatil in zbližal, kajti kukavice so se\noglašale za vsakega posebej.\n\n![Kresni ogenj na taboru.](https://jknm-novice.s3.eu-central-003.backblazeb2.com/caganka-jamarski-tabor-2011-06-05-2011/6.jpg)\n\n![Jernej in Jože Stopar pred vhodom v Kapelico.](https://jknm-novice.s3.eu-central-003.backblazeb2.com/caganka-jamarski-tabor-2011-06-05-2011/1.jpg)\n\nNa taboru so sodelovali: Anže Tomšič, Damijan Šinigoj, Klemen\nMihalič, Uroš Mervič, Jože Tomšič, Tanja Rukše, Mihael Rukše, Andrej Gašperič,\nJože Stopar, Igor Nose, Jurij, Franci Blatnik, Anton Tramte, Andrej Hudoklin,\nDejan Žugelj, Frenk Jenkole, Jernej Tramte ter zgoraj opisani tečajniki."
  },
  {
    "id": 683,
    "markdown": "# Jamarski tečaj 2025 - velikonočna Kaščica\n\nNa sončen velikonočni ponedeljek, 21. aprila 2025, smo se tečajniki Jamarskega kluba Novo mesto podali na obisk jame Kaščica. Ta obisk je del našega jamarskega tečaja, ki se je že bližal zaključku, zato smo se z veseljem in pričakovanji odpravili na to novo podzemno dogodivščino.\n\nZjutraj smo se zbrali na dogovorjenem mestu, kjer smo preverili opremo in se pripravili na vstop v jamo. Poleg nas tečajnikov in inštruktorjev se nam je pridružila tudi jamarka, ki je pred kratkim uspešno opravila izpit za jamarja. Po pregledu opreme in varnostnih napotkih smo se odpravili proti vhodu v jamo Kaščica. Vhodno brezno je zahtevalo uporabo vrvne tehnike, kar je bila odlična priložnost za utrjevanje znanja, pridobljenega na prejšnjih usposabljanjih.\n\n![Za pripravnike je to kar solidna globina.](https://jknm-novice.s3.eu-central-003.backblazeb2.com/jamarski-tecaj-2025-velikonocna-kascica-24-04-2025/20250421_130821.JPG)\n\nJama Kaščica nas je navdušila s svojo raznolikostjo – od ozkih prehodov do širših dvoran, ki so razkrivale bogato kapniško okrasje. Med raziskovanjem smo se srečali z različnimi jamskimi formacijami in opazovali raznolike kapnike ter druge kraške oblike, ki so nastajale tisočletja. Med raziskovanjem smo se učili pravilnega gibanja po jami, uporabe vrvne tehnike in medsebojnega sodelovanja. Nekateri so se tudi nenamerno okopali v jezeru na dnu jame.\n\n![Kaščica sodi med lepše belokranjske jame.](https://jknm-novice.s3.eu-central-003.backblazeb2.com/jamarski-tecaj-2025-velikonocna-kascica-24-04-2025/img_1520.JPG)\n\n![Znamenita sigova kopa v prostorni dvorani.](https://jknm-novice.s3.eu-central-003.backblazeb2.com/jamarski-tecaj-2025-velikonocna-kascica-24-04-2025/img_1522.JPG)\n\nPo uspešnem večurnem raziskovanju smo se vrnili na površje, polni vtisov in zadovoljni z uspešno opravljenim obiskom. Del ekipe se je odločil, da dan zaključi s skupnim kosilom – odpravili smo se na pico v Črnomelj, kjer smo ob hrani in pijači obujali dogodivščine dneva ter kovali načrte za prihodnje jamarske podvige.\n\n![Velikonočna jamarska ekipa.](https://jknm-novice.s3.eu-central-003.backblazeb2.com/jamarski-tecaj-2025-velikonocna-kascica-24-04-2025/img_20250421_115028.JPG)\n\nObisk jame Kaščice ni bil le tehnična vaja, temveč tudi priložnost za krepitev ekipnega duha in poglabljanje spoštovanja do podzemnega sveta. Takšni dnevi so ključni za oblikovanje odgovornega in povezanega jamarskega kolektiva. Ta obisk nam bo zagotovo ostal v lepem spominu in nas bo še dodatno motiviral za nadaljnje raziskovanje podzemnega sveta."
  },
  {
    "id": 189,
    "markdown": "# Na Radulji\n\nRadulja je hrib, ki leži severno od Novega\nmesta. Razteza se od jugozahoda (dobra orientacijska točka na tej strani je\ngrad Hmeljnik) proti severovzhodu, kjer je v vznožju priljubljena izletniška\ntočka Klevevž. Območje na jugu omejuje potok Lešnica, na severu pa reka\nRadulja. Na Radulji poznamo 20 jam, večina jih je bila registriranih v drugi\npolovici prejšnjega stoletja. Dobršen del jam sem registriral sam, nekaj pa\nLjubljančani. Na dveh akcijah sem sedaj obiskal 9 jam, ter posnel fotografije\nvhoda.\n\nV sredo, 9. marca 2011, sem obiskal tri jame\npri Selah pri Štravberku (Rkljeva prepadna, Brezno na Rklju ter Brezno pod\nKibelnovim borštom). Gre za brezna, v katera se nisem spuščal. V nekoč močno\nonesnaženo Rkljevo prepadno smeti ne odmetavajo več, skozi širok vhod se vidi\ndno v globini 6 m,\nki ga sedaj prekriva listje.\n\n![Pred vhodom v Rkljevo prepadno.](https://jknm-novice.s3.eu-central-003.backblazeb2.com/na-radulji-28-03-2011/slika_1.jpg)\n\nČez slab teden, v torek, 15. marca 2011, sem\nse odpravil proti Štravberku. V dolini Velika Loka, po kateri tečeta kar dve\nponikalnici, sem obiskal Veliki in Mali kevder ter Požiralnik pod\nVelikim kevdrom. Rov v Požiralniku se po nekaj metrih zoži, vidi se\nnadaljevanje, potrebno bi bilo le poglobiti ilovnata tla ter se prebiti naprej.\n\n![Veliki kevder ima večji vhod v\nobliki tunela.](https://jknm-novice.s3.eu-central-003.backblazeb2.com/na-radulji-28-03-2011/slika_2.jpg)\n\n![Mali kevder leži le 20 m stran od Velikega.](https://jknm-novice.s3.eu-central-003.backblazeb2.com/na-radulji-28-03-2011/slika_3.jpg)\n\n![Požiralnik pod Velikim kevdrom.](https://jknm-novice.s3.eu-central-003.backblazeb2.com/na-radulji-28-03-2011/slika_4.jpg)\n\nJame so medsebojno oddaljene nekaj deset\nmetrov. Veliki in Mali\nkevder se odpirata v mogočnem klifu, oba imata dva vhoda in sta bila nekoč del enotne jame. Oblika\nrova kaže, da je nekoč skozi obe jami tekel vodni tok. Z denudacijo in\nkrušenjem bočne stene klifa sta obe jami obviseli visoko v klifu.\n\n![Medsebojni položaj Malega (levo zgoraj) in Velikega kevdra (desno zgoraj) ter Požiralnika (spodaj).](https://jknm-novice.s3.eu-central-003.backblazeb2.com/na-radulji-28-03-2011/slika_5.jpg)\n\nPotep sem nadaljeval proti Štravberku, kjer\nsem si ogledal Ajdovsko hišo ter jamo V pečinah.\n\n![Vhod v Ajdovsko hišo.](https://jknm-novice.s3.eu-central-003.backblazeb2.com/na-radulji-28-03-2011/slika_6.jpg)\n\n![Jama V pečinah se odpira v strmem skalnatem pobočju.](https://jknm-novice.s3.eu-central-003.backblazeb2.com/na-radulji-28-03-2011/slika_7.jpg)\n\nNa koncu sem se spustil proti Žalovičam ter\nv močno kraškem gozdu opravil meritve manjše Zgoneče jame. Ugotovil sem, da v\njamah ni sprememb, koordinate, ki sem jih določil več let nazaj so tako ali\ntako točne, sedaj sem le posnel fotografije vhodov."
  },
  {
    "id": 193,
    "markdown": "# V Taborski steni\n\nTorek je po navadi dan za jamarske akcije, vsaj tako sem\nnekje slišal. Pravzaprav sem imel prejšnji torek,&nbsp; 5. aprila 2011, ob sedmih zjutraj zobarja, ob\nosmih zdravnika, ob devetih cepljenje, potem sem rekel dovolj, zdaj pa grem\nmalo po svoje. Obiskal sem znanca Braneta v Štalcarjih, ki je revirni gozdar tega\nobmočja. Zmenila sva se namreč, da bo pokazal nekaj jam, a sva na terenu našla\nle manjše brezno, ta globoka pa sta ostala skrita.&nbsp; No, ko sem že tako daleč od doma, sem se\nodločil, da grem še malo dlje, na območje nad reko Čabranko. Tu se v pobočjih dvigajo\nmogočne stene – Loška, Bezgarska, Dragarska, Rdeča, Taborska, Žurgarska,\nVelika. Vse to so mogočni, več stometrski klifi, ki se dvigajo nad reko Kolpo\nin naprej nad Čabranko.\n\n![Pogled na mogočno Loško steno  z nove ceste od Dragarjev proti Čabru v dolini.](https://jknm-novice.s3.eu-central-003.backblazeb2.com/v-taborski-steni-07-04-2011/slika_1.jpg)\n\nPreden sem prišel do Taborske jame, sem poiskal dve brezni v\nbližini (Brezno 1 in\n2 v revirju Ravne), preveril sem&nbsp;\nkoordinate ter fotografiral vhode.\n\n![Vhod v Brezno 1 v revirju Ravne.](https://jknm-novice.s3.eu-central-003.backblazeb2.com/v-taborski-steni-07-04-2011/slika_2.jpg)\n\n![Brezno 2 v revirju Ravne leži takoj ob robu ceste.](https://jknm-novice.s3.eu-central-003.backblazeb2.com/v-taborski-steni-07-04-2011/slika_3.jpg)\n\nObiskal sem tudi Mačkovo vilo, ki stoji tu v bližini. Do\nhiše vodi od nalivov že precej načeta cesta. Nekoč lepa stavba, na lepi\nlokaciji propada. Za obnovo je prepozno, kajti nekateri prostori v notranjosti\nso se že udrli.\n\n![Pred vilo nekdanjega močnika Mačka.](https://jknm-novice.s3.eu-central-003.backblazeb2.com/v-taborski-steni-07-04-2011/slika_4.jpg)\n\nTaborska jama se odpira na začetku Taborske stene. Do nje\npridemo po Kočevski planinski poti, če sledimo markacijam in kažipotom. Tik\npreden pridemo do roba Taborske stene gremo mimo spomenika, ki je dejansko v\npiramido zložen kup kamnov, na katere sta postavljeni dve spominski plošči.\n\n![Spomenik v bližini Taborske jame.](https://jknm-novice.s3.eu-central-003.backblazeb2.com/v-taborski-steni-07-04-2011/slika_5.jpg)\n\nVhod v jamo je lahko dostopen po stezi v prepadni steni, zaščiteni\nz lesenimi bruni. Vhod je velika polkrožna odprtina, ki se nadaljuje v 20 m dolgo dvorano.\nStrop je na več mestih zasajen od kurišč iz preteklosti,&nbsp; sige v tem delu ni. V dvorani je postavljena\nvelika lesena miza in klopi, na steni pa je spominska plošča. Na koncu dvorane\nje nizek prehod v 15\n m dolg in nizek, lepo zasigan prostor. Jamo sem izmeril in narisal.\n\n![Dostop do jame je zaščiten z varovalno ograjo.](https://jknm-novice.s3.eu-central-003.backblazeb2.com/v-taborski-steni-07-04-2011/slika_6.jpg)\n\n![Pogled skozi vhod v jamo.](https://jknm-novice.s3.eu-central-003.backblazeb2.com/v-taborski-steni-07-04-2011/slika_7.jpg)\n\nJama je znana po dogodku iz 2. Svetovne vojne. V jami se je\naprila 1942 naselilo poveljstvo 2. čete 3. bataljona Šercerjeve brigade, julija\nistega leta še vodstvo Kočevskega odreda. Tam je bila tudi ciklostilna\ntiskarna. Italijanska vojska je v ofenzivi na to območje izvedela za dogajanje\nv Taborski jami, saj jih je nekdo izdal.&nbsp;\nZato je naredila načrt za napad nanjo, ki se je zgodil 24.6.1943.\nSedemletni Vinko in devetletni Jakec, otroka iz vasi Žurga in Belica v vznožju\nstene, sta v dolini pasla živino. Pred premikanjem sovražnih vojakov sta se\numaknila proti jami ter se zadržala ob stražarju. Ob nenadnem napadu sta poleg\nstražarja padla tudi otroka, ki sta bila z njim, v jami pa je bilo ubitih še 6\nborcev, štirim pa se je uspelo rešiti, ker so splezali v nadaljevanje jame,\nprehod pa \"zazidali\" s kamni. Italijani so ugotovili, da v vhodni\njami ni več preživelih, zato so se umaknili. Na tem območju je bilo več lokacij\npartizanske bolnišnice in tiskarne. Na to kažejo nekatere spominske plošče in\nspomeniki, ki jih zasledimo ob cestah."
  },
  {
    "id": 195,
    "markdown": "# 7 : 0 za DARS\n\nZ novim odsekom avtoceste Hrastje – Trebnje je družba veliko pridobila:\nhitre povezave, brez zastojev, večja varnost, … Z druge strani pa smo jamarji\nkar nekaj izgubili. Trasa poteka po kraškem terenu, kjer je večje število jam.\nNekatere jame je nova cesta kar povozila. V ponedeljek, 11. aprila 2011, sem se v\npopoldanskem času odpravil ob traso ter ugotovil, kako je s tam ležečimi\njamami. Najprej sem obiskal lokacijo Zgonuhe, mogočnega brezna, ki leži nedaleč\nod ponornega jamskega kompleksa Temenice pod kamnolomom Sv. Ana. Brezno leži\ntik ob avtocesti; tu je v vznožju ceste in onstran varovalne ograje nasuta trasa\ngradbene ceste, ki spremlja avtocesto. Brezno leži prav na trasi te ceste.\nSkozi obsežen vhod velik 10 x 9\n m smo se lahko prosto spustili 15 m globoko. Proti dnu se je\nbrezno nekoliko zožilo, a se je odprla velika dvorana. Ker je bilo brezno ovira\nna poti napredka, so ga le zasuli. Hitri izračun kaže, da so za to morali\nporabiti vsaj 1500 m<sup>3</sup><sup>\n</sup>materiala. Da pri tem niti niso bili najbolj uspešni kaže 3 m širok in prav toliko globok\nudor, ki je nastal na robu ceste. Na dnu so vrli gradbinci že nametali nekaj\nodpadnih plastičnih cevi ali nekaj podobnega. V dnu udora zijajo luknje, ki\nvodijo v zasuto notranjost.\n\n![Nad zasutim vhodom v Zgonuho se je že udrlo.](https://jknm-novice.s3.eu-central-003.backblazeb2.com/7-0-za-dars-13-04-2011/slika_1.jpg)\n\nSledil je ogled lokacij treh jam, ki so ležale na drugi strani avtoceste v\nbližini krožišča in priključka Trebnje - vzhod. Zemljančev kevder je bila\nkratka poševna jama, Luknja v cerkvenem talu pa brezno z nekaj dvoranic s\nskupno dolžino 45 m.\nObe jami sta zasuti, ker sta ležali na območju dostopnih cest na avtocesto.\n\n![Pod nasipom se je odpiral Zemljančev kevder, Luknja v cerkvenem\ntalu pa nekje pod cesto.](https://jknm-novice.s3.eu-central-003.backblazeb2.com/7-0-za-dars-13-04-2011/slika_2.jpg)\n\nV bližini krožišča je ob lokalni cesti za Trebnje ležala Jama ob desnem\nkamnu. Pred vhod so nasuli širok plato materiala: kamni, zemlja, ostanki\nasfalta in betona. Nasutje seže do skupine skal, pod katerimi se je odpiral\nvhod, ki pa je sedaj zasut.\n\n![Jama pri desnem kamnu je ležala pod skalami.](https://jknm-novice.s3.eu-central-003.backblazeb2.com/7-0-za-dars-13-04-2011/slika_3.jpg)\n\nGrem ponovno na nasprotno stran avtoceste. Nedaleč od železniškega tunela\npod Sv. Ano sta se kakih 50 m\nnarazen odpirali dve brezni imenovani Kastelčeva jama 1 in 2. Obe zasuti, ker so tu\nnavozili material in naredili širok plato ob avtocesti.\n\n![Le kje se je izgubila Kastelčeva 2?](https://jknm-novice.s3.eu-central-003.backblazeb2.com/7-0-za-dars-13-04-2011/slika_4.jpg)\n\n![Kastelčeva 1 se je odpirala prav tam, kjer je parkiran avto. Upal\nsem, da se ne bo udrlo.](https://jknm-novice.s3.eu-central-003.backblazeb2.com/7-0-za-dars-13-04-2011/slika_5.jpg)\n\nNaprej proti Mirni peči se je nedaleč Dolenje vasi odpiralo brezno\nZgončarica. To brezno sem že pred leti iskal, a ga nisem našel, verjetno zaradi\nmanjšega vhoda. Kasneje so ga našli eni drugi jamarji ter popravili lego, ki umešča\njamo prav na trasi avtoceste, ki je torej brezno povozila.\n\n![Tu nekje je ležala Zgončarica.](https://jknm-novice.s3.eu-central-003.backblazeb2.com/7-0-za-dars-13-04-2011/slika_6.jpg)\n\nKer mi je do sončnega zahoda preostalo še nekaj časa sem poiskal brezno\nKlopušno, nedaleč železniške postaje Mirna Peč. Kakih 400 m daleč v gozdu sem\nbrezno našel, koordinate so bile zgrešene za 150 m. Na dnu so smeti, prevladuje\nkovinski odpad.\n\n![Na robu Klopušne.](https://jknm-novice.s3.eu-central-003.backblazeb2.com/7-0-za-dars-13-04-2011/slika_7.jpg)"
  },
  {
    "id": 196,
    "markdown": "# Jama Grč vrh 3 je očiščena\n\nJavnosti z veseljem sporočamo, da je jama Grč vrh 3 očiščena. Med čiščenjem smo odkrili nadaljevanje, ki nas seveda vabi, da ga raziščemo.\n\nKratko o akciji:\n\n- undefined\n- undefined\n- undefined\n- undefined\n- undefined\n\nAkcije smo se udeležili še naslednji: Mihael Rukše, Drago Primc, Anže\nTomšič, Borivoj Ladišič, Andrej Gašperič, Gorazd Plut, Andrej Jaklič, Robert\nFemc, Matjaž Hutevec, Jasna Šinigoj, Matija Gašperšič, Anton Tramte, Uroš\nMervič, Damjan Šinigoj, Matic Jaklič in Jože Tomšič.\n\nKako je bilo pred akcijo, pa lahko izveste iz <a href=\"https://jknm.s3.eu-central-1.amazonaws.com/jama-grc-vrh-3-je-ociscena-18-04-2011/jama_na_gv1_03_04.doc\" target=\"_blank\">dopolnilnega\nzapisnika iz leta 2004</a>. Med drugim govori tudi o onesnaženju na severni strani Grč vrha, ki\nga po zaslugi lanskih in letošnjih udeležencev ni več!\n\nHvala vsem, ki ste sodelovali na akcijah za čistejšo\npodobo Grč vrha (2006 Malisnica, 2010 in 2011 Grč vrh 3). V nadaljevanju pa še nekaj fotografij ...\n\n![](https://jknm-novice.s3.eu-central-003.backblazeb2.com/jama-grc-vrh-3-je-ociscena-18-04-2011/1.jpeg)\n\n![](https://jknm-novice.s3.eu-central-003.backblazeb2.com/jama-grc-vrh-3-je-ociscena-18-04-2011/2.jpeg)\n\n![](https://jknm-novice.s3.eu-central-003.backblazeb2.com/jama-grc-vrh-3-je-ociscena-18-04-2011/3.jpeg)\n\n![](https://jknm-novice.s3.eu-central-003.backblazeb2.com/jama-grc-vrh-3-je-ociscena-18-04-2011/4.jpeg)\n\n![](https://jknm-novice.s3.eu-central-003.backblazeb2.com/jama-grc-vrh-3-je-ociscena-18-04-2011/5.jpeg)\n\n![](https://jknm-novice.s3.eu-central-003.backblazeb2.com/jama-grc-vrh-3-je-ociscena-18-04-2011/6.jpeg)\n\n![](https://jknm-novice.s3.eu-central-003.backblazeb2.com/jama-grc-vrh-3-je-ociscena-18-04-2011/7.jpeg)\n\n![](https://jknm-novice.s3.eu-central-003.backblazeb2.com/jama-grc-vrh-3-je-ociscena-18-04-2011/8.jpeg)\n\n![](https://jknm-novice.s3.eu-central-003.backblazeb2.com/jama-grc-vrh-3-je-ociscena-18-04-2011/9.jpeg)"
  },
  {
    "id": 197,
    "markdown": "# Grč vrh 3 na dan OF\n\nNa\n dan Osvobodilne fronte smo se Klemen, Anže in Tom odločili, da gremo \nširiti ožino v nedavno očiščeni jami Grč vrh 3. Malo \npred 9. uro smo se znašli pred njenim vhodnim, predebatirali, koliko smo prejšnjič očistili in \nspotoma našli karabin (Anže), ki je služil za&nbsp;varovanje\n pri čistilni akciji. Andrej G. je zanj celo napisal tiralico (za karabin, ne za Anžeta!).\n\n![Priprave na spust.](https://jknm-novice.s3.eu-central-003.backblazeb2.com/grc-vrh-3-na-dan-of-29-04-2011/dsc00550.jpg)\n\nNa\n prvi pogled nedolžna ožina nam je vzela kar dve uri in pol časa, na \npomoč smo morali poklicati še Vido in Urško, da sta nama pripeljali \nlahko gradbeno mehanizacijo - štango (beri lomilko). Spotoma je Klemen \npreveril še mojo novo macolo in to kar na svoji roki ... Po rezultatu na roki je \nbila potrjena kot OK. Žal mu je to preprečilo nadaljnje raziskovanje, \nširjenje ožine pa je prevzel Anže, ki ga je po preboju doletela tudi \nčast, da se prvi spusti v nove dele.\n\n![Klemen in Anže širita prvo ožino.](https://jknm-novice.s3.eu-central-003.backblazeb2.com/grc-vrh-3-na-dan-of-29-04-2011/dsc00552.jpg)\n\nPo\n ožini se jama nadaljuje v manjšem breznu, bolje prelomu, ki je z \nene strani zasut s podornimi skalami in kamenjem, druga stran preloma pa \nje zasigana. Po treh metrih je manjša polica, nato pa se brezno skozi \nožino nadaljuje - dno dosežemo po dobrih petih metrih. Na dnu je manjša \ndvorana pod podornimi skalami iz treh strani, četrta stran je stena \npreloma. Na dnu je kamenje in ogromno kosti. Čutila sva rahel prepih, na \nnajnižji točki je manjša luknja, ki je vlažna, kaj več pa nisva mogla \nugotoviti oziroma videti - potrebno bo širjenje. Ob kompaktni steni se \nodpira nekajmetrski kamin, ki ga je Anže preplezal.\n\n![Anže na dnu brezna.](https://jknm-novice.s3.eu-central-003.backblazeb2.com/grc-vrh-3-na-dan-of-29-04-2011/dsc00560.jpg)\n\nTudi\n na dnu je prisotna siga, enako v kaminu. Po ježkih sodeč se \nodvija prepih, ampak vse to se dogaja tudi pod/med podorom in prostorom za odmikanje. Skratka, obetavnega nadaljevanja nama ni uspelo \nnajti. Potreben bo ponoven pregled v zimskem času.\n\nOpravili smo tudi meritve, po vnosu v Speleolite sem dobil naslednje podatke:\n\n- undefined\n- undefined\n- undefined\n\n![Delavci po akciji.](https://jknm-novice.s3.eu-central-003.backblazeb2.com/grc-vrh-3-na-dan-of-29-04-2011/dsc00568.jpg)\n\nZemeljsko podporo sta zagotavljali Vida Tomšič in Urška Voglar, raziskovali pa smo: Klemen Mihalič, Anže Tomšič in Jože Tomšič."
  },
  {
    "id": 207,
    "markdown": "# Špranjca na Lahinji\n\nZačetek zgodbe o jami, o kateri bo tekla beseda v\nnadaljevanju, datira že daleč nazaj. Mislim, da se je pisalo leto 2006, ko mi\nje starejši možak iz Semiča omenil, da ve za brezno, iz katerega vseskozi piha\nin je baje tudi precej globoko. Po kratkem pregovarjanju sva se odločila, da\ngreva zadevo pogledat. A na cilju je sledilo razočaranje. O jami ne duha ne\nsluha. Očitno so jo zasipali, ko se je širila cesta, kajti na tem mestu je\nnekoč (po pričevanju mojega vodiča) potekala ozka vlaka in tik nad njo vhod v\nbrezno. V tistem trenutku nisem vedel, kdo je bil bolj razočaran – jaz ali on.\nDejstvo je, da sva bila po malem kar oba.\n\nA misel o globoki jami mi ni dala miru. Še istega leta\npozimi sem si mesto, kjer naj bi se nahajal vhod, še enkrat natančno ogledal.\nŽe od daleč sem opazil zaplato kopnega snega, kar je potrdilo domnevo o obstoju\njame pod površjem. Pravo presenečenje je šele sledilo: ko sem približal roko\nmajhni špranji, je iz nje silovito pihalo. To je to!, sem si rekel in\nzadovoljen zapustil območje Lahinje, ki leži nekje na polovici med vasjo Rodine\nin nekdanjo kočevarsko vasjo Sredgora. Že sama konfiguracija terena je takšna,\nda daje upanje na odkritje nečesa velikega. Vhod se namreč odpira na skoraj najnižji točki globoke\ndoline, ki bi jo lahko primerjali z ogromno posodo, ali še bolje povedano: z\nogromnim lijakom, ki ima na dnu pač funkcijo prepustnosti oz. odvajanja vode,\nkatere spomladi, ko se topi sneg, tu nedvomno ne manjka.\n\n![Začetek ene izmed številnih akcij.](https://jknm-novice.s3.eu-central-003.backblazeb2.com/spranjca-na-lahinji-29-06-2011/slika_1.jpg)\n\nMinila so štiri leta in lansko leto smo se vendarle odločili\nodpreti oz. odkopati brežino, ki je zapirala vhod v notranjost. Delo na akcijah\nje bilo naporno in nestabilna brežina je nenehno grozila, da se bo utrgala in\nponovno zasipala že opravljen posel. V nekem trenutku smo celo razmišljali, da\nbi zavrtali in zabetonirali nekakšne podporne stebre, ki bi v primeru zdrsa\nzadržali grozečo gmoto zemlje in kamenja. Občutek, ko se spustiš v ozko\nšpranjo, ki ti komaj omogoča normalno dihanje, nad teboj pa nekaj ton materiala,\nni ravno prijeten.\n\n![Ko mišice odpovedo.](https://jknm-novice.s3.eu-central-003.backblazeb2.com/spranjca-na-lahinji-29-06-2011/slika_2.jpg)\n\nV nedeljo, 26. junija 2011, pa se nam je končno izšlo in po\nnekajmesečnem trudu smo se uspeli prebiti skozi trdovraten vhodni del v\nnotranjost. Brezno se po nekaj utesnjujočih metrih razširi in je na dnu\n18 m globokega vhodnega dela že precej prostorno.\n\n![Gremo dalje.](https://jknm-novice.s3.eu-central-003.backblazeb2.com/spranjca-na-lahinji-29-06-2011/slika_3.jpg)\n\nVelika dvorana se nekoliko\nspušča in nadaljuje z ozkimi, od vode močno spranimi pasažami, v katerih ne\nmanjka ostrih skalnih nožev, na katerih za šalo pretrgaš kombinezon, če si pa\nnekoliko bolj neroden, pa še kaj več. Zanimivo je, da se že v globini 20 m\npojavi voda, tej pa sledi enakomeren prepih. Ne enemu ne drugemu ni težko\nslediti. V celoti gledano brezno precej spominja na Kaninske luknje. Trenutno\nnas je nekoliko globlje (po preboju skozi na videz dokaj nestabilen podor)\nzaustavila skala, kateri je nekako uspelo prikotaliti se iz bog si ga vedi kje\nin delno zapreti prehod v nižje dele. Nadaljnje raziskave sledijo.\n\nŠvicali in se potili: Davor Kacin, Gregor Brulc in\nSrečko Vidic."
  },
  {
    "id": 293,
    "markdown": "# Občni zbor JZS\n\nV\nsoboto, 16. marca 2013, se nas je skupinica članov JKNM udeležila Občnega zbora\nJamarske zveze Slovenije v Doberdobu na italijanski strani meje. Naš gostitelj\nje bil zamejski Jamarski klub Kraški krti, ki je pripravili srečanje in poskrbel\nza gostoljubje. Letošnji občni zbor ni bil volilni, vseeno pa je bil program\nkar natrpan.\n\nOb\n10. uri smo začeli s slavnostnim programom, ko nas je najprej nagovoril\npredsednik domačega društva. Predstavil nam je bogato delo njihovega društva,\nter orisal pokrajino doberdobskega Krasa. Sledila sta govora županje gostiteljske\nobčine ter predstavnika URSZR in podelitev priznanj JZS. Jamarska zveza je podelila\nčlanom našega društva pet Priznanj JZS in eno Bronasto priznanje JZS. S Priznanjem\nJZS so bili za svoje delo v jamarstvu nagrajeni: Stanka Blatnik, Franci\nBlatnik, Igor Krevs, Andrej Jaklič in Miha Hutevec. Za svoje dosedanje delo v\nJKNM in Jamarski reševalni službi pa je bil z Bronastim priznanjem JZS nagrajen\nJernej Tramte.\n\n![Občni zbor je potekal v prostorih Agroturizma Kovač.](https://jknm-novice.s3.eu-central-003.backblazeb2.com/obcni-zbor-jzs-18-03-2013/slika_1.jpg)\n\n![Dobitniki priznanj JZS Jernej, Andrej in Igor.](https://jknm-novice.s3.eu-central-003.backblazeb2.com/obcni-zbor-jzs-18-03-2013/slika_2.jpg)\n\nPo\npodelitvi priznanj se je začel občni zbor, ki je trajal krepko čez predvideno\nuro. Po šestih urah burnih razprav smo občni zbor zaključili ob 17. uri z\nzasluženim kosilom/večerjo. Sam upam, da bomo v prihodnje jamarji uspeli najti\nskupen jezik in pozabili na osebne zamere, saj lahko le tako premagamo izzive\nprihodnjih dni.\n\n![Predsednik JZS med podajanjem poročila Občnemu zboru.](https://jknm-novice.s3.eu-central-003.backblazeb2.com/obcni-zbor-jzs-18-03-2013/slika_3.jpg)\n\nObčnega\nzbora JZS smo se udeležili: Borivoj Ladišić, Andrej Hudnik, Igor Krevs, Andrej\nJaklič, Jernej Tramte in Klemen Mihalič.\n\nFotografije: Jernej Tramte in Andrej Hudnik."
  },
  {
    "id": 208,
    "markdown": "# Na Lužah je luštno b'lo\n\nUrška in Franci Zupančič sta v soboto, 2. julija 2011, in\nnedeljo, 3. julija 2011, organizirala tabor pri gozdarski koči Luža na Luški\ngorici, v srcu Kočevskega Roga. Tabor je bil namenjen druženju, raziskovanju in\ndokumentiranju novih jam. Na vabilo smo se od jamarjev odzvali Andrej, Robi,\nMojca in jaz. Dogodkov je bilo res veliko, so se kar vrstili (za vse detajlno opisati\nbi rabil veliko časa in prostora), zato bi bolj v telegrafskem slogu opisal\npotek, bo pa fotografij toliko več.\n\nPo okusnem sobotnem jutranjem kofetu smo se Franci,\nAndrej, Robi in jaz odpravili v gozd proti Jazbecu ter se razdelili v dve\nskupini. Franci in Andrej sta se lotila širjenja vhoda v brezno in bila uspešna\n- raziskala sta 35 m globoko brezno, midva z Robijem pa sva raziskala sosednje\nbrezno z globino 21 m.\n\n![Franci širi vhod v 35 m globoko brezno](https://jknm-novice.s3.eu-central-003.backblazeb2.com/na-luzah-je-lustno-blo-05-07-2011/slika_1.jpg)\n\n![Robi pred vhodom v 21-metrco.](https://jknm-novice.s3.eu-central-003.backblazeb2.com/na-luzah-je-lustno-blo-05-07-2011/slika_2.jpg)\n\nPo uspešnem začetku smo se odpravili nazaj v smeri proti\nLuži do naslednjih dveh brezen. Žal sta bila Franci in Andrej neuspešna - preozko\nbrezno se je na videz končalo na globini 5 m, tako da sta odnehala s širjenjem,\nmidva pa sva raziskala 11 m dolgo poševno jamo. S terensko akcijo smo potem kar\nnadaljevali - Franci je pokazal več jam in nekaj polšen, potem pa smo se vrnili\nv bazni tabor na Lužah. Tam nas je pričakalo veliko povabljenih družinskih\nFrancijevih in Urškinih prijateljev ter seveda polna miza vseh dobrot z žara,\nzelenjave, solat, peciva, pijač vseh sort …\n\n![Polna miza dobrot.](https://jknm-novice.s3.eu-central-003.backblazeb2.com/na-luzah-je-lustno-blo-05-07-2011/slika_3.jpg)\n\nPo obilnem kosilu smo si vzeli nekaj počitka in prostega\nčasa, ki smo ga različno zapolnili. Takoj smo se odzvali na Francijevo\ninformacijo, da se pod pokrovom vodnjaka pri stalni luži zadržuje kača - najbrž\ngad. Jaz sem dvignil pokrov, Andrej je prežal s fotoaparatom ... In res, pod\npokrovom se je grela kača, sicer ni bil gad - le belouška nemarna, a je dogodek\ntakoj privabil gručo radovednežev, ki se jim je kača še nekajkrat pokazala,\npreden je izginila v eno od razpok vodnjaka.\n\n![Kača je!!!](https://jknm-novice.s3.eu-central-003.backblazeb2.com/na-luzah-je-lustno-blo-05-07-2011/slika_4.jpg)\n\nSledila je fuzbalska tekma, debeli proti suhim, visoki\nproti majhnim ali nekaj takega. Od naših se je tekme udeležil le Andrej, ki je\nbil vesel kot radio, ker je zabil dva gola. Sicer sta bila avtogola (enkrat po\nnerodnosti, drugič pa kar tako), a ni bilo pomembno - le da se je mreža\nzatresla. Končni rezultat je bil 3 : 2, za koga pravzaprav nismo vedeli, glavni\ngolgeter pa je bil Andrej, seveda.\n\n![Andrej se veseli drugega avtogola.](https://jknm-novice.s3.eu-central-003.backblazeb2.com/na-luzah-je-lustno-blo-05-07-2011/slika_5.jpg)\n\nMedtem sva z Robijem raziskala 18 m globok šaht, ki se je\nodpiral le lučaj stran od Luže. Pri tem nas je spremljala velika skupina\nudeležencev piknika, katerim sva demonstrirala varen in hiter spust v brezno,\nza kar sva pobrala dolg aplavz, le po vrnitvi ni bilo pri vhodu nobenega več,\nker so se odpravili na pohod do Rdečega kamna. Le Mojca naju je počakala, s\nsvojim prijaznim nasmehom.\n\n![Radovedni pohodniki pozorno spremljajo vsak gib jamarja.](https://jknm-novice.s3.eu-central-003.backblazeb2.com/na-luzah-je-lustno-blo-05-07-2011/slika_6.jpg)\n\nKo smo prišli nazaj do koče, smo se odločili, da\nprekinemo tekmo, kajti čakale so nas nove jame (tudi te so bile v bližini Luže).\nMojca in Andrej sta raziskala ta globoko - izkazalo se je, da gre za 25 m\ngloboko brezno, midva z Robijem pa sva raziskala dve 12 m globoki brezni.\n\n![Nasmejana Mojca na globini 25 m.](https://jknm-novice.s3.eu-central-003.backblazeb2.com/na-luzah-je-lustno-blo-05-07-2011/slika_7.jpg)\n\nPo vrnitvi nas je ponovno čakala polna miza dobrot, po\nvečerji sva se z Andrejem ob osmih zvečer poslovila. Naslednji dan, v nedeljo\ntorej, sem se vrnil na kraj zločina, kje sta bila le Urška in Franci. Po\ndišečem kofetu smo se odpravili raziskovanju nasproti. Raziskali smo 24 m\ngloboko in lepo zasigano brezno ter 13 m dolgo poševno jamo. Na terenski akciji\nje Franci pokazal še raziskano brezno ter dve neregistrirani jami.\n\n![Tu se odpira lepo zasigano in 24 m globoko brezno.](https://jknm-novice.s3.eu-central-003.backblazeb2.com/na-luzah-je-lustno-blo-05-07-2011/slika_8.jpg)\n\n![Pred vhodom v poševno jamo.](https://jknm-novice.s3.eu-central-003.backblazeb2.com/na-luzah-je-lustno-blo-05-07-2011/slika_9.jpg)\n\nBrez žara tudi tokrat ni šlo, zelo so se prilegle\ngolobice, ki jih je Urška mimogrede nabrala. V prijetnem razgovoru sem izvedel,\nda sta bili Urška in moja mlajša hčerka sošolki na gimnaziji. No, kje vse se krog\npoznanstev sklene. Mimogrede sem preveril, kako je s kačo, pa je tokrat ni\nbilo, nekdo pa je na pokrov vodnjaka napisal opozorilo PAZI KAČA! V\npopoldanskih urah smo pospravili in zaključili nadvse prijetno dvodnevno\ndruženje, na katerem smo raziskali 9 novih jam. Hvala Urški in Franciju.\n\nRaziskovali smo: Urška in Franci Zupančič, Mojca Arlič, Robi\nFemc, Andrej Gašperič in Borivoj Ladišić."
  },
  {
    "id": 210,
    "markdown": "# Kanin 2011 - dve raziskovalni ekipi\n\nLetos sta bili na Kaninskih podih že dve ekipi. Prva, ki je štela pet članov, je\nraziskovala od 16. do 19. julija 2011. Pregledovali so teren ter locirali kar\nnekaj novih jam, poleg tega so obdelali nekaj starih jam in seveda raziskovali\nobetajočo jamo NM 98, v kateri jim je uspelo priti do globine 56 m. <br>\n<br>\nDruga skupina, ki je štela sedem članov je začela z odpravo 30. julija in vztrajala\ndo 4. avgusta 2011. V tem času se je zgodilo veliko lepega, pa tudi nekaj manj\nlepih stvari. Nadaljevali smo širjenje v jami NM 98, v kateri smo po štirih\nakcijah prebili tri ožine in dosegli na žalost tudi končno globino nekje na\n-146 m. Jama se je zaključila z nevarnim podorom na dnu zadnjega brezna, zato\nsmo jamo razopremili. Na predzadnji akciji je Jerneja, Miho in Jureta v jami do\nkosti napral slap, kot posledica ploh, ki so celo popoldne razsajale po podih.\n\n![Milivoj za krmilom tovorne žičnice.](https://jknm-novice.s3.eu-central-003.backblazeb2.com/kanin-2011-dve-raziskovalni-ekipi-09-08-2011/slika_1.jpg)\n\n![Po skriti stezici do bivaka.](https://jknm-novice.s3.eu-central-003.backblazeb2.com/kanin-2011-dve-raziskovalni-ekipi-09-08-2011/slika_2.jpg)\n\nZunanje ekipe so locirale, pregledovale in merile nove jame, ki se jih na podih\nne manjka. Dokončali pa smo tudi nekaj \"starih grehov\" še iz\npreteklih let. Na novo smo locirali in dokumentirali okoli 10 jam. Med delom\nsmo se srečevali s člani različnih društev. Že prvi dan smo skoraj istočasno\nprišli na D postajo kot odprava DZRJ Ljubljana. O jamah smo ob terenskih\npregledih kramljali še s Claudiom iz JOSPD Trst, člani DZRJ Ljubljana, JD\nŠkofje Loke in Ajdovščine, skratka tiste dni je bilo na podih precej živahno. <br>\n<br>\nTrije člani so se odpravili domov že v torek, štirje pa smo vztrajali vse do\nčetrtka. Med delom in pohajkovanjem je enemu od članov na mokri podlagi\nspodrsnilo in je dobil udarec v rebra, drugi pa je \"fasal\" vročino. K\nslabšemu spanju pa je na trenutke pripomoglo še vreme. Vsem prigodam in\nnezgodam navkljub pa lahko celotno odpravo zabeležimo kot eno uspešnejših.\n\n![Kaj mi je tega treba bilo ...](https://jknm-novice.s3.eu-central-003.backblazeb2.com/kanin-2011-dve-raziskovalni-ekipi-09-08-2011/slika_3.jpg)\n\n![Iz dežja pod kap.](https://jknm-novice.s3.eu-central-003.backblazeb2.com/kanin-2011-dve-raziskovalni-ekipi-09-08-2011/slika_4.jpg)\n\n![Mi gremo, gremo, v nove jame ...](https://jknm-novice.s3.eu-central-003.backblazeb2.com/kanin-2011-dve-raziskovalni-ekipi-09-08-2011/slika_5.jpg)\n\nOb tej priliki se zahvaljujem vsem članom, ki so sodelovali tako v prvi kot\ntudi drugi odpravi. Zahvala pa gre tudi delavcem kaninske žičnice in Milivoju,\nskrbniku koče Petra Skalarja, za njihovo pomoč pri našem delu. <br>\n<br>\nSodelovali na prvi odpravi: Mihael Rukše, Andrej A. Hudnik, Gregor Radkovič,\nDamijan Šinigoj in Srečko Vidic, na drugi pa Jože Tomšič, Jernej Tramte, Uroš Mervič, Miha Primc, Jure Novak,\nTjaša Božič in Andrej Gašperič.\n\n![Udeleženci druge odprave.](https://jknm-novice.s3.eu-central-003.backblazeb2.com/kanin-2011-dve-raziskovalni-ekipi-09-08-2011/slika_7.jpg)"
  },
  {
    "id": 211,
    "markdown": "# Čaganka - na pragu novega rekorda\n\nV marsikateri drugi jami bi že zdavnaj odnehali. Ko enkrat vidiš,\n  da je to - to, da naprej praktično ne gre oz. bi bila cena za dosego\n  tega ali onega znatno previsoka, \"pospraviš kovčke\", v\n  našem primeru težke, blatne \"prasice\"in jo ucvreš\n  ven. Vendar v Čaganki, na 230 m globine je vseskozi tlelo tiho upanje,\n  da se pač na tej globini splača vztrajati, da se bo za ožino\n  slej ko prej odprlo... In se je ...\n\nŽal smo bili prekratki le za pičlega pol metra (ali po\n  domače povedano za širino ramen in bokov) za dosego novih\n  dimenzij, novega prostranstva v jami vseh dolenjskih jam.\n\nPo treh letih, odkar je bila dosežena za dolenjske razmere magična\n  meja 244 m globine, je le-ta sedaj na resni preizkušnji, da se ji ta\n  laskavi naslov odvzame in podeli ... kateri drugi kot isti lastnici. Razlika\n  je le v tem, da bo dosežena na popolnoma drugem koncu jame - v\n  Klepčevem nadaljevanju. Tam, kjer se je v zadnjih letih tudi\n  največ delalo in je bilo samo vprašanje časa, kdaj se bo\n  izbrani ekipi uspelo prebiti naprej.\n\nV nedeljo, 21. avgusta 2011, je bila ena izmed teh ekip zelo blizu temu težko\n  pričakovanemu dosežku. Po 13 urah (vstop prvega člana in\n  izstop zadnjega) dobesednega garanja v nemogočih razmerah smo že\n  zrli novim globinam naproti. Nekaj od številnih kamenčkov,\n  vrženih v prvič ugledane prostore je bržkone preseglo\n  rekordno znamko. Nam je proti koncu preprosto zmanjkalo moči, energije\n  in nenazadnje časa, da bi postavili 'piko na i'. S pozitivnimi\n  občutki smo akcijo zaključili in se osvobodili ozkih, mrzlih sten,\n  ki jih samo pogledaš, pa te že zmrazi in strese do kosti.\n\n![Pred vstopom v jamo.](https://jknm-novice.s3.eu-central-003.backblazeb2.com/caganka-na-pragu-novega-rekorda-23-08-2011/1.jpg)\n\n![En sam martr!](https://jknm-novice.s3.eu-central-003.backblazeb2.com/caganka-na-pragu-novega-rekorda-23-08-2011/2.jpg)\n\n![Povratek v poznih urah.](https://jknm-novice.s3.eu-central-003.backblazeb2.com/caganka-na-pragu-novega-rekorda-23-08-2011/3.jpg)\n\n![Jes!](https://jknm-novice.s3.eu-central-003.backblazeb2.com/caganka-na-pragu-novega-rekorda-23-08-2011/4.jpg)\n\nNoč, ko smo prišli ven, je bila jasna, topla in presenetljivo tiha\n  v objemu mogočnih gozdov. Le veverice so nekaj ropotale.\n\nNov rekord smo naskakovali: Damijan Šinigoj, Anže\n  Tomšič, Davor Kacin ter Srečko Vidic."
  },
  {
    "id": 216,
    "markdown": "# Potep ob Kolpi\n\nLepo sončno soboto, 24.\nseptembra 2011, sem izkoristil za potep po dolini Kolpe z namenom, da raziščem ali si\nogledam nekaj jam pri Dolu in Lazah. Pravzaprav sem namig za akcijo dobil od\nMihe, ki je pred kratkim hodil tam okrog ter sporočil, da so podzemne vode zelo\nnizke. To mu je omogočilo delni ogled izvirne jame Šumetac (k. št. 967), obenem\nse je splazil tudi v bruhalnik nedaleč od Šumetaca. Zato sem tudi sam želel\npreveriti razmere v Šumetacu ter ugotoviti, ali bi se ga dalo raziskati v\nneoprenu. A preden sem prišel do njega, sem si ogledal izvir Dolskega\npotoka. Pri tem izviru sem bil leta 2006, voda je takrat močno bruhala.\n\n![Iz izvirne jame Dolskega potoka je leta 2006 močno bruhalo.](https://jknm-novice.s3.eu-central-003.backblazeb2.com/potep-ob-kolpi-27-09-2011/slika_1.jpg)\n\nPredvideval sem, da so\nsedaj vodne razmere ugodne in da se je morebiti pokazal vhod, kar se je\npokazalo za pravilno! Med ogromnimi skalnatimi balvani sem se splazil skozi\nozek vhod v ozek rov (poln rogljev in ostrih čeri), ki po 4 m pripelje do dolgega\nin prečno ležečega rova-razpoke. Dno razpoke je poplavljeno, kar je trenutni\nvodni nivo. Z reflektorco sem osvetlil vodo - prostor se razširi, voda je\nizredno bistra, globina do dna kakih 5 m. Razpoka je preozka za potapljače,\nširjenje skoraj nemogoče.\n\n![Danes je bil izvir suh, vhod se je odpiral med balvani pod navpično skalno steno.](https://jknm-novice.s3.eu-central-003.backblazeb2.com/potep-ob-kolpi-27-09-2011/slika_2.jpg)\n\n![Ozka razpoka z\nvodo.](https://jknm-novice.s3.eu-central-003.backblazeb2.com/potep-ob-kolpi-27-09-2011/slika_3.jpg)\n\n![Slaba vodica je\npritekala v strugo potoka več metrov od vhoda.](https://jknm-novice.s3.eu-central-003.backblazeb2.com/potep-ob-kolpi-27-09-2011/slika_4.jpg)\n\nGrem naprej od Dola proti\nŠumetacu. To je izvirna jama, vhod je običajno zalit. Jamo so raziskali\npotapljači, ugotovili so 20 m rova, ki se na koncu zoži. Danes se je voda umaknila\n6 m od vhoda, tako da pridemo do dvorane z jezerom, ki je dolgo 4 m. Jezero se\ndeli na dva rova, a se ne vidi, kako je naprej. Iz jame je vel močan prepih,\ntako da so na površju jezera nastajali majhni valovi. Močan prepih je pomenil,\nda se je z znižanjem vode odprl kakšen suh rov v nadaljevanju. V jezeru sem\nopazil kakšnih 5 majhnih ribic.\n\n![Vhod v Šumetac, posnetek je iz leta 2006.](https://jknm-novice.s3.eu-central-003.backblazeb2.com/potep-ob-kolpi-27-09-2011/slika_5.jpg)\n\n![Jezero v\nnotranjosti Šumetaca, močan prepih je vzvalovil površje.](https://jknm-novice.s3.eu-central-003.backblazeb2.com/potep-ob-kolpi-27-09-2011/slika_6.jpg)\n\nZadnja na vrsti je bila\njama-bruhalnik, nedaleč od Šumetaca. Pozor - jama z mrtvo kačo - me je opozoril\nMiha, ki naj bi ležala med skalami v vhodnem delu jame. Naj pazim, da se ne\nuležem na njo ...\n\n![Pred spodmolom Bruhalnika pri Šumetacu.](https://jknm-novice.s3.eu-central-003.backblazeb2.com/potep-ob-kolpi-27-09-2011/slika_7.jpg)\n\nVhod je 3,5 m dolg\nspodmol, ki je zatrpan s kamni in skalnatimi balvani. Na koncu spodmola je ob\nsteni manjša nezasuta odprtina, skozi katero sem se med skalami splazil v\nnotranjost ter se po podornih blokih spustil 5 m globoko v horizontalen rov. In\nna enem od teh blokov je ležala mrtva kača oz. tisto, kar je od nje še ostalo.\nKer gre za vodno jamo, je bila verjetno tudi kača kakšna vodna kača, anakonda\nrecimo (bolj verjetno pa za belouško ali smokuljo).\n\n![Ostanki anakonde.](https://jknm-novice.s3.eu-central-003.backblazeb2.com/potep-ob-kolpi-27-09-2011/slika_8.jpg)\n\nRov je do 1,5 m visok ter\n2,5 m širok, dolg pa 6 m. Na koncu rova se razširi jezero, dolgo 5 m. S stropa\nrova visijo številni kapniki, kar kaže, da je jama običajno suha, le ob izredno\nvisokih vodah iz jame bruha voda.\n\n![Jezero na koncu jame.](https://jknm-novice.s3.eu-central-003.backblazeb2.com/potep-ob-kolpi-27-09-2011/slika_9.jpg)\n\n![Strop jame je lepo zasigan.](https://jknm-novice.s3.eu-central-003.backblazeb2.com/potep-ob-kolpi-27-09-2011/slika_10.jpg)\n\nKje v jamo naj bi\npritekala podzemna voda, nisem ugotovil. Iz jame je le komaj zaznavno pihalo.\nKo sem se vrnil iz jame, sem na spodaj ležeči cesti na toplem asfaltu zagledal\nmajhno kačico. Verjetno je iskala mamico – anakondo, ki pa je že končala svojo življenjsko\npot ter se onemogla skotalila po skalah v notranjost jame.\n\n![Mladič išče mamico, zato se je stisnil k moji nogi.](https://jknm-novice.s3.eu-central-003.backblazeb2.com/potep-ob-kolpi-27-09-2011/slika_11.jpg)\n\nOb Kolpi sva se potepala Boris Bor in Borivoj Ladišić."
  },
  {
    "id": 369,
    "markdown": "# Čaganka - trojček akcij\n\n»Čaganka v novem Jamarju bo nosilna tema, to soboto pelemo pa Petra Gedeja na dno, da bo pofotkal zadeve, da bo lepa številka, zdej, ko samo ena na leto pride ... :-)« se je glasilo prijazno povabilo s strani Šinija prejšnji teden. In kdo ima srce, da bi se mu odrekel, celo jaz ne, sploh pa, ko se bo ta zadeva dogajala na (trenutno znanem) dnu suhe galerije Kalahari. In ja, slej ko prej sem se moral seznaniti z dosežki, presežki v Čaganki, ki ste jih »carji« dosegali v zadnjih obdobjih.\n\nŠe pred dnevom D, se pravi pred soboto se domenimo, da bomo poleg foto akcije izvedli še preopremljanje novih delov (menjava karabinov, vrvi, izogibanje vodi itd.) in pa širjenje nadaljevanja v meandru na -440 m.\n\nTako v soboto mirnopeška eskadrilja (Anže, Andrej, Tom) kar v zgodnjih urah na poti proti Čaganki v Podturnu pobere še Petra. Pot smo zaradi »poledice« na cesti nadaljevali bolj po polžje počasi, ko smo se pa približevali Poljanski gori, so nas pričele pa še košute izzivat, kot da ne bi vedele, da prihaja njihov čas, čas divjačinskih salam. Skratka, vse fino in fajn, ob osmih smo pri bivaku že pili Šinijevo oziroma Matičevo kavo, pridružita se še Mihael in Klemen.\n\n![Pred akcijo, prvi del ekipe.](https://jknm-novice.s3.eu-central-003.backblazeb2.com/caganka-trojcek-akcij-17-12-2014/dsc07944_01.jpg)\n\nRazdelimo se v tri skupine in nato sva z Andrejem okrog devete ure kot prva vstopila v čar znanega. Malo pod dvorano netopirjev naju je prehitela udarna skupina Klemen in Anže – njima se je najbolj mudilo na dno. Do Play againa so se stvari odvijale kar relativno hitro, če izvzamem, da sva oba zajela vodo pod 70 metrco in da sem bil jaz že malo z mravljami v žlahti. Pa pustimo to.\n\nPlay again, za mene čar neznanega, od tu dalje je bilo vse novo, vse zanimivo in vse prvič doživeto. Se mi zdi, da sva začela preopremljati tam nekje na – 260m, ne vem čisto točno, kajti jaz sem užival v spoznavanju novih delov. In tako, spust za spustom, karabin za karabinom, sama z Andrejem, tam nekje do – 280 – 300 m, kjer nas prehiti še foto ekipa. Saj so bili skoraj skupaj, je samo malo Šini zaostajal, on že ve zakaj. Je pa bil zelo prijazen do mene, vsaka čast, mi je tudi hitel razlagati, da je nek S pred mano, pa neka ožina, skratka, da bom že videl, če ne sedaj, pa pozneje, ven grede. In ostaneva spet sama na globini 350 m. Porabila sva zadnji karabin, saj je bilo že čas, ura tri pa še malo popoldan, jaz pa še nisem videl trenutnega dna. In greva, po -360 m, podaljšujem svoje globinske rekorde, super, …\n\n![Pred akcijo, drugi in tretji del ekipe.](https://jknm-novice.s3.eu-central-003.backblazeb2.com/caganka-trojcek-akcij-17-12-2014/dsc07956_01.jpg)\n\nTam nekje ob štirih sem pri spodnjem bivaku (-430 m), je lepo zadišalo po dimu, pa ne od kave, katere sem si želel. Žal, je rekel Šini, ni, ni. Sledila je kratka malica in v nadaljevanju ogled novih delov Kalaharija, slapa, sifona, skratka, čim več videti, čim več spoznati. Vse fino, fajn, super.\n\nSmo se počasi vsi okrog bivaka zbrali, da je Peter naredil še eno skupinsko. Klemna in Anžeta bo pa naknadno gor nalimal, ker onadva nimata časa, sta se odločila oba svedra zdrajsat. Me je še pred odhodom Šini vprašal »da kako je šlo dol?« in ko sem mu odvrnil »da super, brez problemov in da nisem nič boga na pomoč klical«, sem dobil občutek, da je rahlo presenečen. »Ga boš pa ven grede« je menil. On že ve, on že ve.\n\n![Na sredini akcije.](https://jknm-novice.s3.eu-central-003.backblazeb2.com/caganka-trojcek-akcij-17-12-2014/dsc07973_01.jpg)\n\nOb petih popoldan sva z Andrejem vzela pod pot noge, spotoma sva pobirala še karabine, ki sva jih menjala. Meter za metrom, ožina za ožino, počasi proti -250 m, sproti malo počitka, grižljaj čokolade, …, čiščenje prižem, saj bo. Okrog devetih zvečer pod 70 metrco, za nama nobenega. Tukaj me malo zaskrbi, da nisem slučajno kakšne vrvi za sabo potegnil. Ta skrb se mi razblini na vrhu tega mogočnega brezna, za mano Matic, Miha, …\n\nMalo pred, oziroma po enajsti zvečer, nas je glavnina zunaj, motiti se ne pustita samo Peter in Šini in tako sta z enourno zakasnitvijo tudi onadva primaširala. Sledilo je obvezno druženje ob ognju, ki zajema peko klobas (eni smo se morali s kruhom zadovoljit), požirek pijače, kar je pa tukaj najlepšega, toplota ognja in pa pogovor o še eni uspešno izvedeni akciji.&nbsp;Skratka, jaz sem se imel super, hvala celotni ekipi za lepo doživetje.\n\nP.S: pogrešal sem samo krst (pa drugič), kajti imam novo globino in ja, Šini, nisem boga klical ;-)\n\nFotografije Mihael Rukše\n\nSodelovali: Peter Gedei (JKŽ), Matic Boršnak (JK Velenje), Damijan Šinigoj, Klemen Mihalič, Mihael Rukše, Andrej Gašperič, Anže Tomšič in Jože Tomšič&nbsp;(JKNM)."
  },
  {
    "id": 370,
    "markdown": "# Zaključek jamarskega leta 2014\n\nV soboto, 20. decembra 2014, smo se člani Jamarskega kluba Novo mesto zbrali, da obeležimo zaključek jamarskega leta 2014. Tokrat so nas v goste povabili naši člani iz dobrniškega konca in sicer v  gostilno Pr' Ljubčku. Kot vselej do sedaj, so se izkazali za odlične gostitelje. Še posebej velja zahvala Primožu Paternešu, ki je organiziral vse potrebno. Nekateri člani se že dolgo nismo videli, zato smo na začetku ob aperitivu obujali spomine na jamarske dosežke.\n\n![Prisotni so zbrano prisluhnili predstavitvam.](https://jknm-novice.s3.eu-central-003.backblazeb2.com/zakljucek-jamarskega-leta-2014-22-12-2014/slika_1.jpg)\n\nPo večerji so sledile predstavitve letošnjih večjih odprav JKNM. Jože Tomšič nam je slikovito opisal vse jamarske aktivnosti  iz letošnjih dveh akcij na Kaninu, pa tudi objamarsko kaninsko življenje. Andrej Gašperič je zmontiral krajši film o raziskovanju brezna Kremenček in upam, da ga bomo v kratkem videli tudi na tej spletni strani. Miha Rukše nam je predstavil letošnjo odpravo v Bosno, kjer so med drugim veliko časa porabili za nastopanje na televizijah in na radiu. Klemen pa sem povzel vtise iz jamarske odprave v Črno Goro, ki so jo organizirali člani Jamarskega kluba Brežice, sam pa sem se odpravi pridružil kot edini predstavnik JKNM. Pogledali smo si še sveže fotografije Petra Gedeia iz spodnjih delov Čaganke, ki bodo vsak čas objavljene tudi na naši spletni strani. Sledila je še sproščena debata do poznih ur, skovali pa smo tudi  načrte za vse akcije v času med novoletnimi prazniki.\n\n![Od Jožeta smo izvedeli vse o žongliranju, igranju frizbija, vezanju vozlov, o Poljakih, Brazilkah, … Pa tudi o jamarstvu je nekaj govoril.](https://jknm-novice.s3.eu-central-003.backblazeb2.com/zakljucek-jamarskega-leta-2014-22-12-2014/slika_2.jpg)\n\n![Miha nam je razložil, kakšna je razlika med arheologom in jamarjem, žal pa tega ni uspel dopovedati novinarjem bosanske televizije.](https://jknm-novice.s3.eu-central-003.backblazeb2.com/zakljucek-jamarskega-leta-2014-22-12-2014/slika_3.jpg)\n\nŽelim se zahvaliti vsem, ki so v letošnjem letu kakorkoli prispevali k uspehom našega kluba. Vsem članom v prihajajočem letu želim veliko novih jam, pristnih jamarskih odnosov, predvsem pa veliko sreče pri raziskovanju jam.\n\n![Tudi blagajnik je bil navdušen nad uspehom srečanja.](https://jknm-novice.s3.eu-central-003.backblazeb2.com/zakljucek-jamarskega-leta-2014-22-12-2014/slika_4.jpg)\n\n![Za konec večera smo pripravili še malo fiskulture, ko smo Primožev avto porivali po Dobrniču.](https://jknm-novice.s3.eu-central-003.backblazeb2.com/zakljucek-jamarskega-leta-2014-22-12-2014/slika_5.jpg)\n\nNa tej akciji smo garali Primož Paterneš, Toni Zupančič, Robi Femc, Filip Avbar, Jože, Vida in Anže Tomšič, Andrej, David in Nejc Gašperič, Anton Tramte, Ljuba Čanželj, Tanja, Maj, Nika in Miha Rukše, Ana in Jože Stopar ter Klemen Mihalič.\n\nFoto Klemen Mihalič."
  },
  {
    "id": 684,
    "markdown": "# Aprilski mini tabor\n\nV soboto, 26. aprila 2025, smo se kljub za silo zadovoljivi vremenski napovedi zbudili v tipično »poscano« aprilsko jutro. S taborom naj bi sicer pričeli že v petek, vendar smo bili primorani počakati na boljše razmere. Tudi to jutro so bile prisotne negotovosti glede izvedbe tabora in zavlačevanja, a nam pustolovski duh in druženja željna duša nista dala miru, tako da smo se na koncu vsi prijavljeni, vsak zase v svojem tempu, počasi primajali proti Kočevskemu Rogu. Jaz sem najprej obiskal Majha in njegovega soseda, kjer smo napore usmerili v družno kidanje gnoja, nagrajeni pa smo bili z domačo jagnjetino. Ob pogledu na zelene obronke Kočevskega Roga, ki se strmo dvigajo nad Krko, so mi misli kar odplavale. Že ob misli in pogledu na Kočevski Rog, še bolj pa ob vstopu v njegove gozdove, me namreč že od otroštva preganja nemir. Nekaj temačnega se skriva za njegovim radoživim zelenjem. Videl je prihajati in odhajati ljudstva, videl je industrijsko revolucijo, videl socialno revolucijo, odpor. V njem so se celile rane in bodrili duhovi. V njem smo pokopali tiste, ki jih nismo želeli. V njem so se rojevale in umirale sanje. Rog nas pozna bolje, kot poznamo sami sebe, pozna našo zgodovino, sanje, vizije in brezno našega (kolektivnega) nezavednega. Kdor v to brezno zre dovolj dolgo, ga brezno začne zreti nazaj in kdor se z jamo pogovarja, bo slišal svoj lasten odmev. Morda je to nagovor, ki nas vleče v jame, gozdove, gore …\n\nPo kratkem razmisleku in vožnji sem prispel do jamarske koče, kjer je veselo čakal Jure, ki je že zakuril peč. Začela se je nabirati zgledna ekipa za širjenje novih vhodov, prišli so Urbi, Neven, Uroš, Gašper in Majh. Vreme ta dan žal ni bilo naklonjeno terenskemu delu, zato smo preko resnih debat malo »reševali svet«, nato smo se po kakšni uri odločili, da gremo vsaj na vrh Sv. Petra. Jure je obdržal skrb za kočo, ostalih šest pa na hrib. Tam smo pokramljali še z enimi športniki v leru, naleteli na člane Planinskega društva Krka. Po prijetnem druženju smo se vrnili nazaj na klobaso.\n\n![Odlično zavetje pod Sv. Petrom.](https://jknm-novice.s3.eu-central-003.backblazeb2.com/aprilski-mini-tabor-28-04-2025/1.jpg)\n\nV vmesnem času se je podzemni del sobotne ekspedicije zbral pred jamo Bermuda in se podal vanjo. Ekipo so sestavljali Petra, Nika, Erazem in Bošti. Opremili so novo odkriti šaht in zavarovali dostop do njega iz velike dvorane, za nadaljnje raziskovanje pa je zaradi pozne ure zmanjkalo časa. Jamrali so, da je bilo blatno in mokro. Ob vrnitvi smo jih kot kralje pričakali z žarom. Ker je bil Urbi zelo zaskrbljen, da se še niso javili, sva nekaj pred tem užgala še en rally po gozdu mimo Bermude. Vmes sva srečala prihajajočega Klemna, nekaj ljudi pa se je vrnilo v dolino. Dež se je umiril ravno toliko, da smo ob ognju še malo nazdravili in se podružili. Ne glede na kislo vreme so bili naši nasmehi vedri. Prespali smo v koči in avtomobilih.\n\n![Priprava pritrdišča za pot v globino.](https://jknm-novice.s3.eu-central-003.backblazeb2.com/aprilski-mini-tabor-28-04-2025/2.jpg)\n\n![Darjan vozi rally.](https://jknm-novice.s3.eu-central-003.backblazeb2.com/aprilski-mini-tabor-28-04-2025/3.jpg)\n\nV nedeljo, 27.aprila - na dan upora proti okupatorju, ko smo vendarle premagali dež - sem po prekratkem spancu navsezgodaj zakuril ogenj pred kočo in v peči v koči. Naslednja prebujenka Petra je skuhala kavo, Nika pa pripravila zajtrk. Na taboru sta se nam pridružila še Anja in Davorin. Ob znani melodiji, ki je meni odzvanjala v glavi cel praznični dan, drugim pa v ušesih v obliki mojega prepevanja, je deklica neumorno šivala in sešila kar nekaj zvezd.\n\n![Nedeljsko jutro - hladno jutro.](https://jknm-novice.s3.eu-central-003.backblazeb2.com/aprilski-mini-tabor-28-04-2025/4.jpg)\n\nKončno smo se podkrepili in bili pripravljeni na resne misije, zato smo se razdelili v tri ekipe. Petra, Davorin in Klemen so se odpeljali v Suho krajino in se spustili v jamo Boštijev dihalnik. Razširili so ožino ter odkrili zgledno »metrino« novega poligona. Ostali dve ekipi sta krenili na »dnevni kop«. Bošti je bil leteč kot Superman in je sprva prisostvoval v ekipi Rukše/Šiler Hudoklin, kasneje pa se je pridružil ekipi »trio adio«, ki je z njegovim prihodom postal »kvartet srednjih let«. Prepeval sem sicer samo jaz. Anja, Bošti in Majh so bili tako zagreti za delo, da sem s težavo prihajal do orodja in delovišča. Odprli smo dva vhoda in pol. Anja pa se je spustila v enega od njih, a je bila luknja prekratka za registracijo. Notri so bili jamski ježki, kar je nakazovalo na prepih, vendar Anja ni odkrila nobenega prehoda. Zaradi lakote smo se vrnili v tabor h jamarski koči, kjer sta tokrat iniciativo za žar prevzela Nika in Erazem. Pozno popoldne smo se združili z dislocirano ekipo in ponovno preživeli čas kvalitetno ob ognju (nekateri pa vmes še malo v krošnjah). Glede na zanos, ki ga je ostalo kljub zaključku tabora še vsaj toliko kot nakidanega gnoja pri Majhovem sosedu, smo odprli nove »osvobodilne« fronte oziroma skovali načrte za naslednje akcije.\n\n![Mobilna opremopralnica.](https://jknm-novice.s3.eu-central-003.backblazeb2.com/aprilski-mini-tabor-28-04-2025/5.jpg)"
  },
  {
    "id": 209,
    "markdown": "# Akcija v okolica Dobrniča\n\nVroče petkovo popoldne, 8. julija 2011, se je majhna ekipa\npotikala po okolici Dobrniča. Prišel sem k Franciju v Železno, od koder smo se v\nspremstvo Urške odpravila na hrib Cvinger nad vasjo Koritno. Tu smo pregledali\njamski izvir ter možnost širitve oziroma odkopa. Voda v poševnem jamskem rovu\nje stala v globini 2 m, strop pa ni bil zalit. Ugotovili smo, da bi z odkopom\nin znižanjem praga vhoda prišli v rov v nivoju vode, nekoliko znižali nivo ter\nprišli naprej. Kaj nas pa tam čaka? Verjetno dolg in lepo zasigan rov, ki seže\ndaleč v notranjost hriba. Če lahko citiram znane besede, potem lahko zapišem\n\"danes so dovoljene sanje, jutri nas čaka garaško delo\".\n\n![Urška in Franci pred vhodom v jamski izvir.](https://jknm-novice.s3.eu-central-003.backblazeb2.com/akcija-v-okolica-dobrnica-11-07-2011/slika_1.jpg)\n\n![Kaj je notri?](https://jknm-novice.s3.eu-central-003.backblazeb2.com/akcija-v-okolica-dobrnica-11-07-2011/slika_2.jpg)\n\nS Francijem sva nadaljevala proti severnem vznožju Lisca,\nkjer sva počakala Tomaža in skupaj smo se odpravili do manjše jame. Vhod je\nbila manjša luknja, bilo je potrebno odstraniti nekaj skalnih balvanov, da se\nje pokazal nizek vhod. Skozi vhod moramo z nogami naprej, ker se ozek vhodni\nrov že po 2 m prevesi v dobrih 7 m globoko ozko brezno, prosto preplezljivo.\nSpustimo se v manjšo dvorano, iz katere pridemo v splet rovov in dvoranic. Jama\nje ponekod lepo zasigana, ponekod je pa kar nekaj jamske ilovice, preseneča pa\nlabirint rovov med podornimi balvani. Jamo smo izmerili, meritve kažejo na\nglobino 15 m ter dolžino 80 m.\n\n![Pred vhodom v jamo.](https://jknm-novice.s3.eu-central-003.backblazeb2.com/akcija-v-okolica-dobrnica-11-07-2011/slika_3.jpg)\n\n![Vhod v jamo. Jaz slikam Tomaža, ki slika mene.](https://jknm-novice.s3.eu-central-003.backblazeb2.com/akcija-v-okolica-dobrnica-11-07-2011/slika_4.jpg)\n\nNadaljevali smo do Tomaževega doma, kjer smo se odpravili v\nbližnji gozd. Tu je Tomaž razširil vhod v 30 m globoko brezno, vsaj po kamnu\nsodeč. A je pod vhodom ostala zagozdena skala, katero pa Franciju ni uspelo do\nkonca razbiti.\n\n![Franci razbija zagozdeno skalo.](https://jknm-novice.s3.eu-central-003.backblazeb2.com/akcija-v-okolica-dobrnica-11-07-2011/slika_5.jpg)\n\n![Pred vhodom v razširjeno Tomaževo polšno. Slika je\nčrno-bela, ker je bila že noč.](https://jknm-novice.s3.eu-central-003.backblazeb2.com/akcija-v-okolica-dobrnica-11-07-2011/slika_6.jpg)\n\nAkcijo smo končali v lopi pri Tomažu. Ob pogovoru in\nosvežilni pijači smo razpravljali še dolgo v noč. \n\nSodelovali smo Urška in Franci\nZupančič, Tomaž Bukovec in Borivoj Ladišić."
  },
  {
    "id": 204,
    "markdown": "# Jamarski dan v Hinjah\n\nDa so jamarske akcije v\nSuhi krajini zelo zanimive in prijetne, so nam zopet potrdili naši člani iz\nHinjskega konca. V nedeljo, 29. maja 2011, smo se odpravili v njihove kraje z\nnamenom, da skupaj raziščemo nekaj novih jam. Po jutranji kavi, čaju in\nobloženih kruhkih pri Franciju in Stanki, smo se skupaj z vso opremo vkrcali na\ntraktorsko prikolico, prikolico multikultivatorja in v terensko vozilo.\nOdpeljali smo se v bližnji gozd kraškim jamam naproti.\n\n![Mi smo pripravljeni, Rafko požen!](https://jknm-novice.s3.eu-central-003.backblazeb2.com/jamarski-dan-v-hinjah-15-06-2011/dsc07081.jpg)\n\n![Andrej nas je do jame peljal s traktorjem.](https://jknm-novice.s3.eu-central-003.backblazeb2.com/jamarski-dan-v-hinjah-15-06-2011/dsc07102.jpg)\n\nObiskali smo Škratkovo\njamo. Po cca 20 m\nvhodnega brezna se jama nadaljuje v veliko dvorano, ki jo krasijo čudoviti\nkapniki. Na eni strani manjše jezerce, na drugi pa večje brezno, ki se konča\nmed razpokami. Na dnu vhodnega brezna smo razširili ožino in se spustili nekaj\nmetrov nižje, kjer pa se na žalost jama konča s podorom. Jamo smo še fotografirali\nin jo izmerili, podatke si je skrbno zapisoval Borivoj.\n\n![Rafko in Franci v Škratkovi jami.](https://jknm-novice.s3.eu-central-003.backblazeb2.com/jamarski-dan-v-hinjah-15-06-2011/dsc7125.jpg)\n\n![Borivoj si skrbno zapisuje podatke o meritvah.](https://jknm-novice.s3.eu-central-003.backblazeb2.com/jamarski-dan-v-hinjah-15-06-2011/dsc7131.jpg)\n\n![Še malo pa bo Stanka na dnu vhodnega brezna.](https://jknm-novice.s3.eu-central-003.backblazeb2.com/jamarski-dan-v-hinjah-15-06-2011/dsc7139.jpg)\n\n![V jami je lepo kapniško okrasje.](https://jknm-novice.s3.eu-central-003.backblazeb2.com/jamarski-dan-v-hinjah-15-06-2011/dsc7172.jpg)\n\nPo vrnitvi na površje, nas\nje že pričakal Rafko s sveže pečenimi mesninami. Ob pečenem mesu, pecivu in\npijači smo rekli nekaj jamarskih, otroci pa so veselo skakljali okrog in pridno\nnabirali klope. Druga skupina jamarjev se je lotila širjenja bližnje polšne, ki\npa še kar vztraja pri svoji ožini in jamarjem ne dovoli vstopa v svojo\nnotranjost. Nekateri so se lotili iskanja jam, da nam ne bi zmanjkalo motivov,\nza v te kraje še kdaj priti.\n\n![Jedli smo kot na ohceti.](https://jknm-novice.s3.eu-central-003.backblazeb2.com/jamarski-dan-v-hinjah-15-06-2011/dsc7193.jpg)\n\n![Maj bo vlekel, če bo treba.](https://jknm-novice.s3.eu-central-003.backblazeb2.com/jamarski-dan-v-hinjah-15-06-2011/dsc07207.jpg)\n\n![Nova jama, sprva majhna, kasneje pa se je izkazalo, da je dovolj velika za registracijo.](https://jknm-novice.s3.eu-central-003.backblazeb2.com/jamarski-dan-v-hinjah-15-06-2011/dsc07218.jpg)\n\nZopet je sledila safari\nvožnja in vrnitev v Hinje, kjer se je tokrat peke lotil Franci. Da pa se akcija\nše ni končala, je poskrbel Rafko, ko je na zapravljivčku z vpreženimi konji naokrog\nvozil nas in naš jamarski podmladek. Ob drvenju dveh poskočnih kobilic, so široki\nnasmehi na ustih mlajših kazali na užitek, naši malo manj zaupljivi obrazi pa\ntudi na strah. Kasneje je Rafko pripeljal še motor in otroci so spet uživali v\npanoramski vožnji. Čakali smo še bager, pa traktor, ... toda nedelja se je\nprevesila v večerne ure, ko smo siti, zadovoljni, z lepimi občutki zapustili\nHinje.\n\n![Gremo osliček!](https://jknm-novice.s3.eu-central-003.backblazeb2.com/jamarski-dan-v-hinjah-15-06-2011/dsc07228.jpg)\n\n![Vožnja na zapravljivčku.](https://jknm-novice.s3.eu-central-003.backblazeb2.com/jamarski-dan-v-hinjah-15-06-2011/dsc07235.jpg)\n\nHvala Stanki, Franciju,\nRafku, Andreju in vsem sodelujočim za čudovit jamarski dan, ki smo ga preživeli\nv Suhi krajini.\n\nPrisotni: Franci, Stanka in\nEva Blatnik, Rafko Hočevar, Andrej Jaklič, Jože, Ana in Gašper Stopar, Gregor\nRadkovič, Damijan, Monika, Maks, Gašper in Lenart Šinigoj, Dejan, Blaž in Zala\nŠenet, Matija Gašperšič, Borivoj Ladišić ter Maj, Nika, Miha in Tanja Rukše."
  },
  {
    "id": 205,
    "markdown": "# Tečaj za pripravnike JRS in jamarske reševalce\n\nCelotna reševalska zgodba se je začela, ko je Miha (verjetno na\n  Klemnovo pobudo) lanskega oktobra začel zbirati spisek članov\n  JKNM, ki bi se radi seznanili s tehnikami reševanja iz jam in\n  višin. Na tem seznamu sva se med ostalimi znašla tudi Jernej in\n  Anže, ki sva takoj postala Klemnovi ''žrtvi''\n  - &nbsp;namreč takrat je le on razmišljal o tem, da bi opravili\n  izpit za jamarskega reševalca. Z dodatno motivacijo, ki smo jo dobili\n  marca na zimskem usposabljanju JRS in usposabljanju reševalnih tehnik v\n  steni, smo se sredi aprila prijavili na tečaj za pripravnike Jamarske\n  reševalne službe. Začel se je 17. aprila 2011 v Zgornjih\n  Gorjah pri Bledu, udeležilo se ga je 18 tečajnikov ter dve\n  kandidatki za jamarski reševalki. Prvi dan so predvsem preverjali\n  naše znanje vrvne tehnike, opremljanje stene, vozle ter tovariško\n  pomoč. Naučili smo se tudi nekaj novih manevrov (dviganje\n  ponesrečenca na kontrapezi ter s špansko protitežo).\n\n![Tovariška pomoč oz. snemanje ponesrečenca z vrvi.](https://jknm-novice.s3.eu-central-003.backblazeb2.com/tecaj-za-pripravnike-jrs-in-jamarske-resevalce-16-06-2011/slika1.jpg)\n\nPo mesecu dni premora se je tečaj nadaljeval na isti lokacij v soboto,\n  21. maja 2011. Tokrat smo seveda obnavljali znanja iz prejšnjih vaj,\n  &nbsp;spoznali štiri načine napenjanja žičnice,\n  dvigovanje nosil z bernard sistemom &nbsp;ter pakiranje ponesrečenca v\n  nosila (stara in nova). Na plezalni steni smo uprizorili izvlek nosil iz jame,\n  ter predajanje le teh iz ene protiteže na drugo. Naslednji dan, v\n  nedeljo, pa so se odvijali izpiti JZS. Vsi trije pripravniki z Novega mesta\n  smo uspešno opravili izpit za naziv jamar, saj je le ta pogoj za pristop\n  k opravljanju izpita za pripravnika JRS.\n\n![Predaja nosil z ene protiteže na drugo.](https://jknm-novice.s3.eu-central-003.backblazeb2.com/tecaj-za-pripravnike-jrs-in-jamarske-resevalce-16-06-2011/slika2.jpg)\n\nNaslednji vikend, 28. in 29. maja je potekala reševalna vaja iz\n  Majčevega brezna pri Moravčah iz globine 130 m. V soboto je bila\n  vaja za vse reševalce, tečajniki pa smo se porazdelili v njihove\n  ekipe z namenom, da jim pomagamo pri opremljanju jame za izvlek\n  ponesrečenca.&nbsp; V nedeljo smo pod kontrolo inštruktorjev sami\n  opravili izvlek iz jame, ki je trajal dobri 2 uri.\n\nTo je bila tudi zadnja skupna vaja pred izpitom, ki se je odvijal 11. in 12.\n  junija. Žal se zaradi službenih obveznosti in časovne stiske\n  izpita ni mogel udeležiti Klemen, zato sva se z Jernejem v soboto ob\n  5:30 sama podala proti Velenju oz. Hudi luknji. Spotoma sva na Biču\n  pobrala še Danielo, ki je tudi opravljala tečaj. Prvi dan je izpit\n  potekal na steni pred Hudo luknjo, kjer smo razdeljeni po skupinah (ne po\n  znanju, temveč po teži) opravljali manevre, ki smo se jih\n  naučili med tečajem. V poznih popoldanskih urah, ko smo\n  končali s praktičnim delom, je sledil še pisni del izpita,\n  kjer je bilo potrebno zbrati 70 % možnih točk. Preverjali so tudi\n  našo koncentracijo, saj smo test pisali v nemogočih pogojih\n  (močno je namreč dišalo po pečenih\n  piščančjih bedrih).\n\n![Prepenjanje nosil na žičnici.](https://jknm-novice.s3.eu-central-003.backblazeb2.com/tecaj-za-pripravnike-jrs-in-jamarske-resevalce-16-06-2011/slika3.jpg)\n\n![Dvig na španski protiteži.](https://jknm-novice.s3.eu-central-003.backblazeb2.com/tecaj-za-pripravnike-jrs-in-jamarske-resevalce-16-06-2011/slika4.jpg)\n\nPred spanjem smo se še razdelili v ekipe, nabrali opremo ter\n  določili vodjo reševalne vaje, ki je potekala naslednji dan v\n  Sevškovi rupi (kat. št. 2555) pri Polzeli. Vaja je potekala\n  tekoče, končali smo pred 13. uro, sam izvlek ponesrečenca pa\n  je trajal uro in 45 minut.\n\n![Načrt jame dopolnjen z ekipami, ki jih sestavljamo tečajniki\n    (zelena barva) ter inštruktorji (oranžna).](https://jknm-novice.s3.eu-central-003.backblazeb2.com/tecaj-za-pripravnike-jrs-in-jamarske-resevalce-16-06-2011/slika5.jpg)\n\n![Potovanje nosil po žičnici.](https://jknm-novice.s3.eu-central-003.backblazeb2.com/tecaj-za-pripravnike-jrs-in-jamarske-resevalce-16-06-2011/slika6.jpg)\n\n![Ponesrečenec se je sredi vaje izmislil, da ga nekje med nogami\n    žuli, zato smo ga s preostanka jame spravili v horizontalnem\n    položaju.](https://jknm-novice.s3.eu-central-003.backblazeb2.com/tecaj-za-pripravnike-jrs-in-jamarske-resevalce-16-06-2011/slika7.jpg)\n\nPo končani vaji sta tako kakor po vsakem dnevu tečaja poprej\n  sledila kosilo in analiza vaje, za njima pa še podelitev potrdil o\n  opravljenih izpitih. Izpit za pripravnika JRS nas je opravilo 16\n  tečajnikov, izpit za jamarja reševalca pa obe tečajnici.\n  Inštruktorji so bili zadovoljni z nami, prav tako smo bili mi z njimi,\n  saj so se trudili po najboljših močeh, da bi nas pripravili\n  predvsem za varno reševanje iz jam.\n\n![Vsi veseli in zadovoljni.](https://jknm-novice.s3.eu-central-003.backblazeb2.com/tecaj-za-pripravnike-jrs-in-jamarske-resevalce-16-06-2011/slika8.jpg)\n\nTečaja smo se udeležili Klemen Mihalič, Jernej Tramte in\n  Anže Tomšič."
  },
  {
    "id": 206,
    "markdown": "# Hobijev brlog\n\nMoje dolgotrajno zanimanje za velike zveri, ki živijo na Kočevskem Rogu,\nje povzročilo, da sem vzpostavil kontakt z Miho Krofelom, ki je raziskovalec na Oddelku za gozdarstvo in obnovljive gozdne vire na Biotehniški\nfakulteti Univerze v Ljubljani. Miha mdr. dela na raziskavah medveda, tudi s pomočjo\ntelemetrije oz. satelitskega spremljanja položaja določenih medvedjih osebkov. Več o projektu najdete na dobro urejeni spletni strani projekta <a href=\"http://www.medvedi.si/\" target=\"_blank\">Medvedi.si</a>. Med izmenjavo podatkov mi je Miha namignil,\nda se eden od brlogov nadaljuje v globlje brezno ... Gre za brlog največjega in najstarejšega\ntelemetrijsko spremljanega medveda Hobija, ki je iz njemu domačega Kočevskega Roga na jesen med drugim rad zahajal tudi v Log med Loško vasjo in Sotesko. Tista koruza ob\nKrki je bila takrat po njegovem najbolj slastna tisto leto.&nbsp;\n\nNa Podstenicah sva z Andrejem Gašperičem dohitela Srečkovo\nekipo, ki je že na poti do jame omagala, zato so si zgodaj zjutraj privoščili obilno malico (domnevam, da je bil zajtrk). Skupaj smo ugotovili, da je\nsatelitov nad nami dovolj in da je GPS zakon. Fantje so krenili proti Poljanski gori, midva pa na Cink. In res: GPS je delal, kot še nikoli! Mihove\nkoordinate so bile točne, za iskanje jame sva z Andrejem porabila 5 minut, še pred tem pa\npridno žvižgala (vsaj jaz) na sodniške piščalke. Obisk medvedove spalnice pač\nle ni vsakdanje početje.\n\nOzek vhod v vznožju skalnega nariva ob robu večje vrtače očitno nudi\ndovolj veliko zaščito pred ostrim zimskim mrazom, saj je bila jama dobro obljudena, pardon, obmedvedena.\n\n![Tipično okolje za dobro jamo (in brlog). Andrej je bil za vsak slučaj oborožen ...](https://jknm-novice.s3.eu-central-003.backblazeb2.com/hobijev-brlog-26-06-2011/1.jpg)\n\n![Vse, kar je ostalo za Andrejem. Vse ostalo je bilo pred njim.](https://jknm-novice.s3.eu-central-003.backblazeb2.com/hobijev-brlog-26-06-2011/2.jpg)\n\nHobijev zimski domek se nahaja nekaj\nmetrov desno od vhoda in je bil na najino srečo prazen. Ob tem je treba povedati, da medvedi sicer hodijo večkrat\nzapored v isti brlog, ni pa to pravilo. Ko nastopijo njihove urice za zimsko pol-spanje, pač izberejo prvo primerno zatočišče. Če je prosto, sicer pa\nnaslednjega ... Raziskave so pokazale, da so bolj kot lastniki svojih zimskih\ndomovanj njihovi najemniki. Medvedi so si torej za vhodom v zemljino izkopali kotanjo,\nrazmaknili še kakšen kamen, ki jih je tiščal v rebra ter si pripravili skromno gnezdo. Nekaj suhih vej,\nnekaj listja in ... to je to.\n\n![Medvedje gnezdo.](https://jknm-novice.s3.eu-central-003.backblazeb2.com/hobijev-brlog-26-06-2011/3.jpg)\n\nV nadaljevanju se jama med dvema gladkima ploščama postopoma\nprevesi v obetajoče brezno, kajti kamen je letel v prazno. Andrej je zavrtal\nprvi svedrovec, pa še drugega, tretjega pa ni bilo treba več. Je že bil na za spust primernem mestu.\nV breznu očitno nisva bila prvopristopnika, bova pa očitno prva, ki ga bova\nv jamarskem katastru registrirala.\n\n![Med gladkimi kamnitimi skladi je komaj dovolj prostora za nadaljevanje.](https://jknm-novice.s3.eu-central-003.backblazeb2.com/hobijev-brlog-26-06-2011/4.jpg)\n\nDo dna zvonasto odprtega, na sredini 4 in na\ndnu skoraj 7 m širokega notranjega brezna je bilo dobrih 20 m. Stene so zasigane, a suhe.\nDno je popolnoma ravno, na obeh koncih v tlorisu ovalnega dna sta manjši\nrazpoki - znak lokalnega vertikalnega preloma. Na stenah je bilo nekaj jamskih\nkobilic, na dnu na enem mestu prgišče praznih polžjih hišic. Omembe vredni sta še dve manjši\nkotanji ujete vode. Nadaljevanje? Kot vedno doslej na Kočevskem rogu: obetavne\njame je vedno prehitro konec! Sicer pa si oglejte <a href=\"https://jknm.s3.eu-central-1.amazonaws.com/hobijev-brlog-26-06-2011/hobijev_brlog_nacrt.pdf\" target=\"_blank\">načrt jame</a>.\n\nPovratek pa je vendarle pokazal še nekaj več. Nekoliko niže\nin globlje od vhodne kamre, v katerem je prvo medvedje gnezdo, se za ožino (na\nprevoju v brezno) nahaja še drugo, ki je od prvega nekoliko manjše. Postlano je bilo z\nmanj vejami, a z več listja. Z Andrejem sva si bila enotna, da je treba\nbiti za dostop do njega že nekoliko medvedje drzen, saj je prehod vanj med\nskalnimi ploščami ozek in poševen. A nevarnosti, da bi medved zdrsnil v brezno,\nvseeno ni. Je preozko za njih - za prehod moraš pa le biti nekoliko podhranjen jamar ;-)\n\nKdo vse je že ležal v morebiti zakonski medvedji spalnici,\nprepuščam vaši domišljiji. Za Hobija vsaj upam, da mu je zimske urice namesto\nkakšnega zoprnega soseda krajšala vsaj ljubica. Upam, sem zapisal. V medvedjem stvarnem\nživljenju je za to bore malo možnosti.\n\nHvala Mihi Krofelu ter njegovemu sodelavcu Klemnu Jerini za zanimivo in koristno izmenjavo\npodatkov ter vsesplošno sodelovanje.\n\nBrlogarja Andrej Gašperič in Marko Pršina."
  },
  {
    "id": 212,
    "markdown": "# Čaganka - nov globinski rekord Dolenjske in Bele krajine\n\nČaganka tekmuje sama s sabo! Preteklo nedeljo smo se\nčlani JKNM odpravili delat v dva obetajoča dela Čaganke, kajti velikost jame\nomogoča delo na več krajih. Srečko in Jernej sta šla v Klepčeve dele, Klemen in\nAnže v kamin nad Game Over. Ekipa supervizorjev Šini in Miha sva kakšno uro\nkasneje šla pregledat, ali vse poteka varno. Na Šinijevo presenečenje sva spust\nod vhoda do križišča severnega in južnega rova prišla v pičle pol ure.\n\n![Pridna kot mravlji: Klemen in Anže plezata kamin v breznu Game Over.](https://jknm-novice.s3.eu-central-003.backblazeb2.com/caganka-nov-globinski-rekord-dolenjske-in-bele-krajine-30-08-2011/dsc09700.jpg)\n\nŠini obvlada Čaganko - njegovi obiski z mladimi jamarji\nže kažejo sadove. Opazovanje med temi obiski je zbudilo njegovo zanimanje za\ndrobno luknjo na dnu brezna Game Over. Predlagal je, da si ogledam luknjo v\npodoru in povem svoje mnenje. Rečeno storjeno: po nekaj opravljenih\nfotografijah plezanja kamina, ki sta ga plezala Klemen in Anže, sva skupaj s\nŠinijem pripravila spust na dno 244 m globoke jame. Spomnim se, da smo pri\nprvem dosegu najnižje točke nekaj kopali v podoru. Žal takrat ni bilo prehodno\nzaradi velike količine podornega kamenja. Leta tečejo, narava je naredila delo\nnamesto naših rok. Voda, ki stalno teče iz kamina na dno, je naše delo\nnadaljevala počasi, vendar učinkovito. Voda je odnesla drobne kamne in zemljo\nin odprlo se je dovolj prostora, da sem se v podoru splazil nekaj metrov dalje.\nPrišel sem do roba.\n\n![Anže premaguje prehod v podoru.](https://jknm-novice.s3.eu-central-003.backblazeb2.com/caganka-nov-globinski-rekord-dolenjske-in-bele-krajine-30-08-2011/dsc09750.jpg)\n\nPogled med skalami je dal slutiti, da gre nadaljevanje v\nbrezno. Potrebno je bilo še nekaj pomoči naravi in odprl se je prehod, ki me je\npripeljal do roba brezna. Veselo in neverjetno novico sva javila Klemnu in\nAnžetu. Sprva nista verjela, misleč, da ju vlečeva za nos, ker sva vztrajala in \"zahtevala\" dodatno vrv. Sta tudi onadva opustila plezanje kamina in se nama pridružila.\nOpremljen z vrvjo in adrenalinom sem ponovno vstopil v prehod med podornimi\nskalami, naredil pritrdišče in se spustil v brezno.\n\n![Šini se spušča proti dnu brezna za podorom v novih delih.](https://jknm-novice.s3.eu-central-003.backblazeb2.com/caganka-nov-globinski-rekord-dolenjske-in-bele-krajine-30-08-2011/dsc09724.jpg)\n\nVsak osvojen meter je pomenil novo globino, vendar se je brezno po cca 16 m končalo. Na dnu sta dve\nnadaljevanji, ki peljeta v trenutno še neprehodna meandra. Prepih, ki veje iz\nnjih nam potrjuje, da se jama nadaljuje ... Na novi globini, ki sedaj znaša okoli <b>260 m</b>, smo se tako veselili\nDamijan Šinigoj, Anže Tomšič, Klemen Mihalič in Mihael Rukše.\n\n![Anže, Klemen, Šini, Miha na trenutno najnižji točki jame.](https://jknm-novice.s3.eu-central-003.backblazeb2.com/caganka-nov-globinski-rekord-dolenjske-in-bele-krajine-30-08-2011/dsc09732.jpg)\n\nV Klepčevih delih žal Srečko in Jernej nista imela toliko\nsreče - zaradi tehničnih težav nista prišla skozi ožino. Vendar tudi tam še nismo\nzaključili. Pri naslednji akciji bo Srečku zagotovo uspelo, kajti tamkaj namreč ni\nvprašanja, ali bomo presegli globino 260 m iz današnjega poglobljenega dela v\nGame Over. Močno upamo in želimo, da se bo to zgodilo zelo kmalu.\n\n![Šini hrani izmučenega in lačnega Klemija po vrnitvi iz jame.](https://jknm-novice.s3.eu-central-003.backblazeb2.com/caganka-nov-globinski-rekord-dolenjske-in-bele-krajine-30-08-2011/dsc09756.jpg)\n\nRaziskovalci poglobljene Čaganke: Damijan Šinigoj, Anže\nTomšič, Klemen Mihalič,&nbsp; Srečko Vidic, Jernej\nTramte in Mihael Rukše."
  },
  {
    "id": 213,
    "markdown": "# Čaganka - ožinica in polh\n\nKo je\nČaganka pred dnevi dovolila pokukati malce globlje v njene na novo odkrite\nprostore, &nbsp;je tudi med novomeškimi\njamarji završala nova energija in načrti se kar vrstijo, datumi usklajujejo, naloge\ndoločajo … Potencialnih »delovišč«, ki bodo spustila v nove prostore, je v tako\nmogočni jami kar nekaj, zadnjega avgusta pa sva se z Andrejem odločila eno\ntlako opraviti v Klepčevem nadaljevanju. Bila sva malce pozna, saj sva se v\njamo podala šele okoli enajste ure dopoldne, otovorjena, kakor se za načrtovani\npreboj spodobi - poleg Šrečkovih 80 m vrvi, ki že dol čaka, sva s sabo vzela še\neno dvajsetmetrco. Za vsak slučaj, seveda. Pa Tomovo macolo, ki menda bolj\nrazbija kakor Andrejeva, ki jo je na novo nasadil tik pred odhodom in bi lahko\nžulje povzročala …\n\nSva\nprisopihala v od številnih akcij že krepko razširjen meander kar oznojena in\nzadihana, a veliko časa za počitek ni bilo, saj niti enega nisem uspel\npokaditi, ko je Andrej že vpil po asistenci. In tako je mimogrede minilo\nnadaljnjih sedem ur, ko sva na silo in z moledovanjem poskusila pokukati v malo\nširši meander, kamor sva že lahko vtaknila ali glavo ali noge, oboje skupaj pa\nzaradi ramen nikakor ni šlo mimo zadnje luske, ki se še trdovratno drži v\nožinici. Morda sva bila prepožrešna ali kaj, ker sva kar direktno naprej silila\nin si nisva dovolj delovnega prostora ustvarjala in naju je to potem oviralo\npri zamahovanju z macolo, a želja je bila res tako velika, da sva na koncu po\ntisti frdamani luski izmenično tolkla leže na hrbtu, z macolo pred nosom in\nmožnostjo zamaha samo morda kakšnih dvajset centimetrov. Vse možne in nemožne\npoložaje sva preskusila, pa nič ni šlo, prostora tudi za obrniti ni bilo, celo\ntako daleč sva prišla, da sem jaz nekako špico držal, Andrej je pa poskusil\nudrihati. A ko je prvič po mehkem udarilo, sva spremenila taktiko in poskusila\nkako drugače. Pa ni šlo. Zadnja luska se drži, votla in razrahljana, pa vseeno\nne da mimo nje, tako da bo naslednja ekipa verjetno morala, preden jo napade,\nnarediti malce več manevrskega prostora.\n\nKakorkoli\nže, po dobrih sedmih urah sva uradno odnehala (za tisti dan, seveda!) in se\npočasi odpravila proti izhodu, zamazana do amena, kljub temu, da je Čaganka\npopolnoma suha. Je šlo gor počasi in mukoma, predvsem meni, ki sem že malo \"v\nletih\", Andrej je bil kljub težji prasici živahnejši od mene. Ko sem\nprisopihal gor, je bil že pred vhodom, s fotoaparatom v roki (iz jame nimava\nfotografij, ker za fotoaparata ob vsej opremi res ni bilo prostora), da posname\numazanca, je pa hkrati fotografiral še polha, ki je čakal na zadnjem pritrdišču\nin mi preprečeval izhod iz jame. Saj se ga čisto zares nisem bal, ampak ko me\nje tista kosmata beštija z izbuljenimi očmi in velikimi zobmi opazovala par\ncentimetrov proč od mojega obraza, sem povsem mirno počakal (čeprav sem si RES\nželel ven iz jame), da Andrej opravi fotoseanso in mi šele potem pomagal. No,\ntehnično gledano, je pomagal polhu, da jo je ucvirnal v gozd, a tukaj ne bomo\ncepidlačili!\n\n![Kateri vozel je že to?](https://jknm-novice.s3.eu-central-003.backblazeb2.com/caganka-ozinica-in-polh-02-09-2011/1_kaksen_vozel_je_ze_to.jpg)\n\n![Le kdo mi je to tako zafecljal?](https://jknm-novice.s3.eu-central-003.backblazeb2.com/caganka-ozinica-in-polh-02-09-2011/2_le_kdo_mi_je_to_tako_zafecljal.jpg)\n\n![Kateri ima večje očke?](https://jknm-novice.s3.eu-central-003.backblazeb2.com/caganka-ozinica-in-polh-02-09-2011/3_kateri_ima_vecje_ocke.jpg)\n\n![In jo je ucvirnal po svoje ...](https://jknm-novice.s3.eu-central-003.backblazeb2.com/caganka-ozinica-in-polh-02-09-2011/4_p1160626.jpg)\n\nOkoli enih\nzjutraj, ko sva že skoraj ugledala krajevno tablo z napisom Novo mesto, je pa\nmoj Ladko zakašljal in crknil, ker mu je zmanjkalo bencina in sva se peš\nodpravila do moje hiše po kantico za bencin in potem na Petrol, ker očitno za\ntisti dan še nisva imela dovolj razbolelih mišic. Dobro, pravilneje bi bilo\nverjetno napisati, da sva s hojo zmatrala še tistih nekaj mišic, ki naju že iz\nČaganke niso bolele, a nisem povsem prepričan, da je kakšna takšna mišica sploh\nbila …\n\nNa akciji\nsva se trudila Andrej Gašperič in Damijan Šinigoj."
  },
  {
    "id": 214,
    "markdown": "# Širjenje vhodov na Kočevskem\n\nNa Kočevskem sem nekaj let nazaj lociral\nnekaj jam s preozkimi vhodi, za raziskovanje bi bilo treba širjenje. Končno so\nprišle na vrsto in v nedeljo, 4. septembra 2011, sva se Tom in Borivoj odpravila\nv kočevske gozdove v bližino Kačjega potoka ter se lotila širjenja. Najprej sva\nse odpravila do polšne, ki sem jo že prej odprl, a se že po 3 m zoži.\n\n![Pred vhodom v razširjeno polšno.](https://jknm-novice.s3.eu-central-003.backblazeb2.com/sirjenje-vhodov-na-kocevskem-05-09-2011/slika_1.jpg)\n\nOžino sva uspešno razširila, prosto sem\nsplezal 3 m nižje na dno - Tom je ostal zunaj, ker je šparal kombinezon in moči\nza kasneje. Skratka, spustil sem se na dno 25 m dolgega horizontalnega rova, na\nkoncu lepo zasiganega, ki pa se konča brez vidnega nadaljevanja.\n\n![Pogled skozi vhodno odprtino polšne.](https://jknm-novice.s3.eu-central-003.backblazeb2.com/sirjenje-vhodov-na-kocevskem-05-09-2011/slika_2.jpg)\n\nPo končanih meritvah sva se odpravila do\nbližnjega požiralnika. Nekaj metrov nad njim je vhod v 7 m dolgo jamo, kjer sva\nugotovila povezavo s spodaj ležečim rovom. Pod steno, kjer voda ponika, sva\nopazila luknjo, iz katere je močno pihalo. Sledila je akcija, luknjo sva\nrazširila toliko, da sem se splazil v notranjost 9 m dolgega rova ter ugotovil\npovezavo z zgornjo jamo, kar sva tudi predvidevala. Tako je jama dolga skupaj\n16 m. Prepih v spodnjem rovu prihaja iz zasutega nadaljevanja v najnižji točki\nrova.\n\n![Požiralnik pod steno in vhod v jamo nad požiralnikom.](https://jknm-novice.s3.eu-central-003.backblazeb2.com/sirjenje-vhodov-na-kocevskem-05-09-2011/slika_3.jpg)\n\n![Tom širi požiralnik pod steno.](https://jknm-novice.s3.eu-central-003.backblazeb2.com/sirjenje-vhodov-na-kocevskem-05-09-2011/slika_4.jpg)\n\n![Ozek vhod v razširjen požiralnik.](https://jknm-novice.s3.eu-central-003.backblazeb2.com/sirjenje-vhodov-na-kocevskem-05-09-2011/slika_5.jpg)\n\nLe lučaj stran sem pred leti registriral\njamo Požiralnik 1 pod Petrovim hribom, pravkar raziskan požiralnik bo\nposledično imenovan Požiralnik 2 pod … &nbsp;V\npožiralniku 1 je ostala ozka luknja v dnu dvorane, skozi katero se je videlo\ndno manjšega prostora. Medtem, ko sem jaz meril Požiralnik 2, je Tom hitro\nopravil z ožino v Požiralniku 1, ter počakal name. Ponovno sem se sam spustil 3\nm nižje skozi novo razširjen prehod v 4 m dolg prostor z vsaj 3 m dolgim, a\npreozkim rovom v nadaljevanju. Po malici in okrepčilni pijači sva se odpravila\nnekaj kilometrov stran ter se ustavila pri polšni pri Kočarjih, na območju\nimenovanem Trije križi. Tudi tu je mojster Tom hitro opravil z ožino, macola je\nzapela in odprl se je lepo razširjen prehod v notranjost.\n\n![Pred razširjeno polšno Trije križi.](https://jknm-novice.s3.eu-central-003.backblazeb2.com/sirjenje-vhodov-na-kocevskem-05-09-2011/slika_6.jpg)\n\nTukaj sem mu pa povedal: »Dovolj\nlenarjenja, zdaj greš ti noter«. In sem čez minutko, dve zaslišal vrisek iz\nnotranjosti: »Brezno šiba naprej«. Se hitro spravim noter, skozi ozek vhodni\nšaht se spustim prosto slabih 5 m na dno manjše dvoranice, a je Tom že švignil\nv eno od dveh brezen, ki vodita iz dvoranice navzdol.\n\n![Komanda je padla, Tom gre v brezno.](https://jknm-novice.s3.eu-central-003.backblazeb2.com/sirjenje-vhodov-na-kocevskem-05-09-2011/slika_7.jpg)\n\nSpustim se za Tomom v 10 m globoko brezno,\nkjer me je počakal v večji dvorani, lepo zasigani. Tom je takoj ugotovil, da sta\nobe brezni iz zgornje dvoranice povezani in pripeljeta v spodnjo dvorano. Nadaljujeva\nskozi 10 m dolg rov, ki se prevesi v naslednje 10 m globoko brezno. Za\nspremembo se je v slednje spustil le Tom, jaz sem le z vrha izmeril. Pa mi ni\nbilo nič žal, ker so bili najnižji deli precej blatni. Skupna globina jame je\n25 m, dolžina pa 50 m.\n\n![Tom pred spustom v prvo 10 m globoko brezno.](https://jknm-novice.s3.eu-central-003.backblazeb2.com/sirjenje-vhodov-na-kocevskem-05-09-2011/slika_8.jpg)\n\n![Priprava na spust v drugo 10 metrco.](https://jknm-novice.s3.eu-central-003.backblazeb2.com/sirjenje-vhodov-na-kocevskem-05-09-2011/slika_9.jpg)\n\nIzkupiček akcije je bil 3 nove jame, ki sva\njih raziskala potem, ko sva razširila vhode, eno že registrirano jamo pa\npodaljšala za sicer skromnih 7 m. Z akcijo sva bila seveda zadovoljna Jože\nTomšič in Borivoj Ladišić."
  },
  {
    "id": 393,
    "markdown": "# Naravoslovni dan Globodolska dolina\n\nV torek, 29. septembra 2015, je na osnovni šoli Toneta Pavčka v Mirni Peči potekal naravoslovni dan za učence 1. triletja, v okviru katerega smo jim različni akterji predstavili gasilstvo, lovstvo in seveda jamarstvo.\n\nJamarji smo imeli \"glavno\" info točko pred Slugovo jamo v Globodolu. Učencem smo povedali praktično vse, od nastanka jam, kraških pojavih, okoljevarstvu, raziskovalni dejavnosti, tehniki, reševanju, življenju v jamah in še kaj bi se našlo. Odgovorili pa smo tudi na številna vprašanja, ki so jih radovedni učenci imeli veliko. Skratka dopoldne je hitro minilo. Žal si jame nismo ogledali, bomo pa to opravili ob kakšni drugi priliki.\n\n![Predavatelj Andrej.](https://jknm-novice.s3.eu-central-003.backblazeb2.com/naravoslovni-dan-globodolska-dolina-07-10-2015/dsc_0054_01.jpg)\n\n![Priročno razstavljena jamarska tehnika.](https://jknm-novice.s3.eu-central-003.backblazeb2.com/naravoslovni-dan-globodolska-dolina-07-10-2015/dsc_0057_01.jpg)\n\n![Predstavitev v sliki in besedi.](https://jknm-novice.s3.eu-central-003.backblazeb2.com/naravoslovni-dan-globodolska-dolina-07-10-2015/dsc_0058_01.jpg)\n\n![Zadovoljna mladež.](https://jknm-novice.s3.eu-central-003.backblazeb2.com/naravoslovni-dan-globodolska-dolina-07-10-2015/dsc_0060_01.jpg)\n\n![Vtis po naravoslovnem dnevu.](https://jknm-novice.s3.eu-central-003.backblazeb2.com/naravoslovni-dan-globodolska-dolina-07-10-2015/01_01.jpg)\n\nNa koncu bi se zahvalil OŠ za povabilo k sodelovanju in upam, da se bo kateri od mladih poslušalcev v prihodnosti pridružil jamarjem.\n\nNekaj vtisov osnovnošolcev najdete na <a href=\"http://www.ostpavcka.si/index.php/component/content/article/32-dogajanje/701-naravoslovni-dan-globodolska-dolina-jamarji-gasilci-in-lovci\" target=\"_blank\">povezavi</a>."
  },
  {
    "id": 223,
    "markdown": "# Mačkić kamen v BiH\n\nPreteklo leto smo organizirali manjšo odpravo v BiH in po\nvrnitvi sklenili, da se še vrnemo. Minilo je leto in ponovno se je zbrala\npeščica članov JKNM. Tokrat smo se odpravili na Manjačo, ...\n\n![Opremljeni in pripravljeni.](https://jknm-novice.s3.eu-central-003.backblazeb2.com/macki-kamen-v-bih-18-10-2011/dsc00169.jpg)\n\n... natančneje na Mačkić kamen, značilne stene, visoke sto in\nveč metrov, ki mogočno stojijo nad izviri, ki so v dolini 400 m nižje. Ogromne\nstene so meje planote, ki sega v notranjost Manjače na nadmorski višini ok. 850\nm. Zanimiv teren so si že v preteklosti ogledovali jamarji Speleološkega\ndruštva Gremlin iz Banja Luke.\n\n![Na robu stene je prelep razgled.](https://jknm-novice.s3.eu-central-003.backblazeb2.com/macki-kamen-v-bih-18-10-2011/dsc00179.jpg)\n\nNa njihovo povabilo smo v petek popoldan, 14. oktobra 2011, odšli proti cilju. V Banja Luki nas je pričakal Luka Kukrić, sledila je\ndobrodošlica v manjšem lokalu. Zmečemo še opremo v prtljažnik in že smo\nnadaljevali pot. V Stričičih nas je pričakal domačin Vladika Mačkić,\ndobrodošlica, obvezna rakija, prijeten razgovor in dogovor glede naslednjega\ndne. Vladika nas je peljal do svoje parcele, na kateri gradi kočo. V tem\nprostoru smo se nastanili za dva dni, prostor nam je nudil zavetje pred vetrom.\nOhladitve so bile občutne in veter je ta občutek še dodatno okrepil.\n\n![Vhod v brezno](https://jknm-novice.s3.eu-central-003.backblazeb2.com/macki-kamen-v-bih-18-10-2011/dsc00319.jpg)\n\nTežko pričakovanje nas je (poleg lovcev) postavilo zgodaj\nna noge. Pobratim našega gostitelja nam je pokazal vhod v brezno, o katerem se\npripoveduje, da je globoko in na dnu katerega je ogromno jezero. Radovednost\nnas je pripeljala v BiH in to jutro nas bo popeljala v notranjost prelepega\npodzemlja. Po pripravah opreme in pregledu le-te sem začel s spustom. Vanj so\nže v preteklosti naredili nekaj poskusov spuščanja, vendar še nihče ni dosegel\ndna vhodnega brezna. Na začetku je brezno manjše širine, ki se z globino širi\ndo vstopa v veliko dvorano. Strop dvorane je na višini 35 m velikega prostora,\nne pusti karbidki, da bi osvetlila robove. Spustim se v temo in na dnu me\npričaka čisto dno in bogato kapniško okrasje.\n\n![Kopa v obliki velike kučme.](https://jknm-novice.s3.eu-central-003.backblazeb2.com/macki-kamen-v-bih-18-10-2011/dsc00214.jpg)\n\n![Vhodna dvorana ponosno razkazuje svojo lepoto.](https://jknm-novice.s3.eu-central-003.backblazeb2.com/macki-kamen-v-bih-18-10-2011/dsc00201.jpg)\n\nŽal velikega jezera ni, so pa ostale ponvice, ki so\nnastale ob večjem pretakanju vode po jami. V brezno smo vstopili v dopoldanskih\nurah, nadaljevali smo s pregledovanjem prelepe dvorane in kmalu smo našli\nprehod, ki je povezoval naslednjo dvorano, ki je bila po kapniškem okrasju še\nbogatejša kot prva. Tudi v dimenzijah jo je prekašala in tudi tu smo našli več\nnadaljevanj, ki peljejo v neznano.\n\n![Prehod v drugo dvorano](https://jknm-novice.s3.eu-central-003.backblazeb2.com/macki-kamen-v-bih-18-10-2011/dsc00291.jpg)\n\n![Kapniki tekmujejo v lepoti in razkošju.](https://jknm-novice.s3.eu-central-003.backblazeb2.com/macki-kamen-v-bih-18-10-2011/dsc00256.jpg)\n\n![Tektonsko\nzrcalo krasijo zavese.](https://jknm-novice.s3.eu-central-003.backblazeb2.com/macki-kamen-v-bih-18-10-2011/dsc00282.jpg)\n\nČas nas je priganjal in naloge, ki smo jih imeli (meritve\nin razopremljanje), so nas odvrnile od nadaljevanja raziskovanja.&nbsp; Jama nam še ni pokazala vsega, vendar nas je že\nsedaj&nbsp; izredno prevzela. Zadovoljni smo\npostopoma zapuščali jamo in beležili metre, ki smo jih kot prvopristopniki prehodili.\nMeritve so pokazale, da je dolžina trenutno izmerjenega poligona 248 m,\nvišinska razlika je 102 m, horizontalna dolžina 147 m.\n\n![Luka v jamarskem raju.](https://jknm-novice.s3.eu-central-003.backblazeb2.com/macki-kamen-v-bih-18-10-2011/dsc00203.jpg)\n\n![Andrej se vzpenja v vhodnem breznu.](https://jknm-novice.s3.eu-central-003.backblazeb2.com/macki-kamen-v-bih-18-10-2011/dsc00299.jpg)\n\nOb deseti uri zvečer smo vsi polni navdušenja in\nadrenalina splezali iz jame. Odšli smo proti taboru, tam nas je že težko\npričakoval Vili, ki ga je skrbelo, kje smo se zadrževali toliko časa.\n\n![Vili\nv pričakovanju.](https://jknm-novice.s3.eu-central-003.backblazeb2.com/macki-kamen-v-bih-18-10-2011/dsc00338.jpg)\n\nNedelja: naslednji cilj je bila Špilja, katere vhod se\nodpira ob vznožju sten. Raziskali so jo že v preteklosti in je v isti smeri,\nkot novo raziskano brezno. &nbsp;V mislih smo že\nvideli povezavo. Žal so bile to samo želje, ki so tokrat ostale neuresničene. Na\nkoncu nekaj sto metrov dolgega in velikega rova je ogromen podor, ki preprečuje\nnadaljevanje. Morda drugič več sreče.\n\n![Miha, Luka, Jože in Andrej po prihodu iz jame Mačkić kamen 1.](https://jknm-novice.s3.eu-central-003.backblazeb2.com/macki-kamen-v-bih-18-10-2011/dsc00334.jpg)\n\nMed povratkom smo za prehod meje rabili dve krepki uri,\nzato smo domov prispeli zelo pozno - v zgodnjih jutranjih urah - prijetno\nutrujeni zaspali in sanjali o prelepi jami, ki se nam je delno razkrila in nas\nvabi, da jo ponovno obiščemo.\n\nK uspešni odpravi so prispevali in pomagali Jože Tomšič,\nnaša vrla gospodarja Andrej in Uroš, Adria Mobil, Zoran Dujaković in Vladika\nMačkić. V imenu udeležencev se jim za opravljeno delo lepo zahvaljujem.\n\nNa mini odpravi z maxi učinkom smo sodelovali Jože\nStopar, Viktor Stopar, Andrej Jaklič, Mihael Rukše (fotografije) in Luka Kukrić (Speleološko\ndruštvo Gremlin iz BanjaLuke)."
  },
  {
    "id": 224,
    "markdown": "# Ogled Ajdovske jame pri Krškem\n\nS Tomom sva želela izkoristiti zadnji dan dolgega sušnega obdobja ter pred napovedanim dežjem v sredo, 19. oktobra 2011, obiskala Ajdovsko jamo pri Krškem. Jama se odpira nad cesto Krško – Celje in je občasni bruhalnik visokih voda. Takrat iz jame pritečejo velike količine vode, ki po kratki hudourniški strugi kmalu dosežejo Savo. Domačin Stanislav iz Arta mi je pred desetletjem povedal nekaj zanimivosti o jami. Vhod je bil še po drugi svetovni vojni v obliki kamnite arkade. V jami je bil napis, da je tu kurišče, staro 2.500 let in ga ne poškodovat. V literaturi res zasledimo podatek, da so v jami izkopali najdbe iz eneolitika, halštata ter rimske dobe, prav tako podatek, da je bil v pobočju, ki se spušča proti Savi, antični kamnolom. Jama se odpira v plastnatem krednem apnencu, ki je tu v tenkih polah, debelih od nekaj cm do največ 10 cm. Zato so domačini v jami lomili kamen ter vhodu in vhodni dvorani nerazpoznavno spremenili obliko in videz. Kamen so lomili plast za plastjo tako, da se je strop postopno zviševal, obenem pa so tla zasipavali z odlomljenimi kosi. O tem je Stanislav pisal krškemu muzeju, da kakšna škoda se dela, a niso nič ukrenili. Kot otrok se je Stanislav približno leta 1960 spustil po strmem rovu do jezera.\n\n![Vhodna dvorana je na debelo zasuta z ostanki po lomljenju kamna.](https://jknm-novice.s3.eu-central-003.backblazeb2.com/ogled-ajdovske-jame-pri-krskem-20-10-2011/slika_1.jpg)\n\nPo pogovoru s Stanislavom sem jamo seveda obiskal. Skozi 10 m širok in 4 m visok vhod sem prišel v prostrano dvorano, na debelo zasuto z ostanki po lomljenju kamna. V dnu dvorane je bilo nakazano zasuto nadaljevanje. Po katastrofalni poplavi avgusta 2005, takrat je tudi iz jame tekla prava reka, sem jamo ponovno obiskal. Zanimalo me je, če je uspela voda v jami kaj spremeniti. Že vhod je kazal velike spremembe. Voda je odnesla precej zasutja, tako sem ugotovil, da so tla dvorane zasuta z več kot 3 m debelim zasipom, a primarna tla še niso bila opazna. Tudi tam, kjer je bilo nakazano možno nadaljevanje, so visoke vode odnesle precej kamnitih plošč, pokazal se je 2 m globok lijak. Na dnu lijaka sem odstranil še nekaj nestabilnega materiala ter prišel v 10 m dolg poševni rov, ki se je končal s sifonskim jezerom.\n\nNamen današnjega ogleda je bil, da ugotoviva, ali se je voda umaknila iz sifona. Po strmem pobočju nad cesto sva se povzpela do vhoda ter ugotovila, da so tudi lanskoletne stoletne visoke vode odnesle še nekaj materiala iz dvorane. Zaradi širokega vhoda je dvorana dobro osvetljena. Na steni dvorani je le majhna zaplata sige, drugje je siga najbrž uničena.\n\n![Tom pri majhni zaplati sige.](https://jknm-novice.s3.eu-central-003.backblazeb2.com/ogled-ajdovske-jame-pri-krskem-20-10-2011/slika_2.jpg)\n\nV dnu dvorane je še vedno zijala odprtina. Vhod v rov je bil prost, a ga je Tom vseeno nekoliko očistil. Brez težav sva zlezla skozi odprtino v notranjost.\n\n![Prehod iz dvorane v rov.](https://jknm-novice.s3.eu-central-003.backblazeb2.com/ogled-ajdovske-jame-pri-krskem-20-10-2011/slika_3.jpg)\n\nNa tleh rova je bila odložena ilovica, zato sva se previdno spuščala do konca in do sifonskega jezera. Voda se torej ni umaknila. Je bila res 1 m nižje kot zadnjič, a se nadaljevanje ni odprlo. Strinjala sva se, da gre tu za ujeto vodo. Malo sva pogledala za kakšno morebitno nadaljevanje ter se odpravila ven.\n\n![Voda v sifonu je upadla za 1 m.](https://jknm-novice.s3.eu-central-003.backblazeb2.com/ogled-ajdovske-jame-pri-krskem-20-10-2011/slika_4.jpg)\n\nSpustila sva se še do Save ter pogledala v spodaj ležečo Jamo ob Savi. Akcijo sva končala ob pivu in jamarsko-vinogradniškem pogovoru. Sodelovala sva Jože Tomšič in Borivoj Ladišić.\n\nNadaljevanje zgodbe s potopom v sifon je <a href=\"/novica?id=401\" target=\"_blank\">tukaj</a>."
  },
  {
    "id": 225,
    "markdown": "# Dva polčasa v Velikem vrhu\n\nPo dolgem času sem bil spet v akciji na \"domačem terenu\". Letošnjo zimo sem v okolici Rdečega kala (Veliki vrh) našel nekaj dihalnikov, ki so se mi zdeli zanimivi. Enega sva že odprla z Dragom kmalu [po odkritju](http://www.jknm.si/si/?id=198). Ker me ni bila ravno volja cel dan kopati ali kaj podobnega, sem se kar sam v nedeljo dopoldne odpravil pogledat pihajočo polšno.\n\nBila je še tam, kjer sem jo letos pozimi nazadnje našel. Nihče je ni hotel odkopati... No, bom pa sam, če že ne gre drugače. V uri in pol kopanja in razbijanja kamnov, ki so zapirali vhod, mi ga je uspelo razširiti na primerne dimenzije. Za v jamo nisem imel opreme, za domov na kosilo je bilo pa še prezgodaj. Poklical sem Toma in Draga, če bi se mi po kosilu pridružila pri ogledu. Tom je nekako našel čas, Drago pa zaradi poškodbe kolena ni mogel.\n\n![Tom pred vhodom.](https://jknm-novice.s3.eu-central-003.backblazeb2.com/dva-polcasa-v-velikem-vrhu-24-10-2011/slika_1.jpg)\n\nPo kosilu sva se s Tomom odpravila na ogled in meritve. Vhodno brezence je bilo globoko dobrih 10 m, nadaljevalo pa se je v smeri nekako zahod-vzhod po lokalnem prelomu. Sprva je bilo kar zanimivo, a se je jama na obe stani ožala in zapirala. Tudi prepih z vhoda se je potuhnil. Tom je više našel prehod na drugo stran ene od ožin, žal pa je na drugi strani po nekaj metrih še hujša ožina.\n\n![Pod vhodno stopnjo, pogled proti zahodu.](https://jknm-novice.s3.eu-central-003.backblazeb2.com/dva-polcasa-v-velikem-vrhu-24-10-2011/slika_2.jpg)\n\n![Drobnovratnik, kakršnega še nisem videl.](https://jknm-novice.s3.eu-central-003.backblazeb2.com/dva-polcasa-v-velikem-vrhu-24-10-2011/slika_3.jpg)\n\n![Pogled proti izhodu.](https://jknm-novice.s3.eu-central-003.backblazeb2.com/dva-polcasa-v-velikem-vrhu-24-10-2011/slika_4.jpg)\n\nNavkljub končanju jame sva bila kar nekako zadovoljna, saj tudi pričakovanja niso bila prevelika. Skupna višinska razlika znaša dobrih 12 m, poligona pa je za dobrih 25 m.\n\nV iskanju nove stometrce (sicer na trebanjski strani) sva se trudila Jože Tomšič in Andrej Gašperič."
  },
  {
    "id": 227,
    "markdown": "# Kristali, stebri, jezero, Hinje …\n\nManjša ekipa jamarjev se je dogovorila za raziskovanje jam pri Hinjah. Andrej, Franci in Borivoj smo se dobili v nedeljo, 23. oktobra 2011, ter se napotili do jame, ki leži kakih 250 m nad Šolnovim breznom. Spustili smo se na dno 23 m globokega mogočnega brezna, ki se je na dnu nadaljevalo s sosledjem strmo padajočih dvoran.\n\n![Pred vhodom v Kristalno jamo.](https://jknm-novice.s3.eu-central-003.backblazeb2.com/kristali-stebri-jezero-hinje-02-11-2011/slika_1.jpg)\n\nJama je bila čedalje bolj zasigana, presenetili so nas številni kristali kalcita, ki so rastli v vseh smereh. Verjetno so posebni pogoji v jami pogojevali, da se je kalcit izločal v obliki kristalov, tako se je veliko kristalov razvijalo kar navzgor. Drugje pa so spet viseli s stropa številni kapniki, a je le malokateri visel navpično, eni so rastli malo levo, drugi malo desno. Tudi tu je očitno ob zakonu gravitacije imel vpliv tudi zakon kristalizacije.\n\n![V majhni votlinici je mrgolela gruča različnih kristalov.](https://jknm-novice.s3.eu-central-003.backblazeb2.com/kristali-stebri-jezero-hinje-02-11-2011/slika_2.jpg)\n\n![Malo levo, malo desno.](https://jknm-novice.s3.eu-central-003.backblazeb2.com/kristali-stebri-jezero-hinje-02-11-2011/slika_3.jpg)\n\n![Lep kristal kalcita kristalizira navzgor.](https://jknm-novice.s3.eu-central-003.backblazeb2.com/kristali-stebri-jezero-hinje-02-11-2011/slika_4.jpg)\n\nJamo so krasili številni kapniki in stebri, ob stenah pa bogate sigove kope in slapovi.\n\n![Za kalcitno zaveso.](https://jknm-novice.s3.eu-central-003.backblazeb2.com/kristali-stebri-jezero-hinje-02-11-2011/slika_5.jpg)\n\n![Ob enem od številnih stebrov v jami.](https://jknm-novice.s3.eu-central-003.backblazeb2.com/kristali-stebri-jezero-hinje-02-11-2011/slika_6.jpg)\n\nPo izhodu iz jame, smo prvotno nameravali raziskati še brezno, ki leži dobrih 300 m stran. Ker smo v jami merili, fotografirali in raziskovali (meritve so pokazale globino 60 m in dolžino dobrih 100 m), je čas hitro minil. Zato smo se po izhodu iz jame odpravili na kosilo z namenom, da popoldan nadaljujemo z raziskavami. Ko pa smo na Andrejevem računalniku vnesli  GPS koordinate pravkar raziskane jame, nam je pokazalo, da je to lokacija Šolnovega brezna. Tam, kjer bi moralo biti Šolnovo brezno, pa je bila oznaka za neko Kristalno jamo. Dimenzije slednje so se ujemale z našimi meritvami, kar pomeni, da je prišlo do zamenjave lokacije Šolnovega brezna s Kristalno jamo. Obenem smo ugotovili, da je tudi brezno, ki smo ga nameravali obiskati, prav tako registrirano. Seveda nas je zavedla netočna lokacija Šolnovega brezna, ker smo menili, da so višje ležeči objekti nad Šolnovim breznom dejansko nove jame.\n\nVseeno smo se odločili obiskati tudi drugo brezno, ki so ga poimenovali Veliki dol, čeprav leži v pobočju in nobenega dola ni v bližini. Jama je označena tudi na karti z imenom Joškovo brezno, kasneje smo izvedeli, da ga tako imenujejo tudi domačini. Globina naj bi bila 15 m, dolžina pa 60 m. Že na vhodu smo ugotovili da globina ne drži, že vhodna stopnja je bila globlja.\n\n![Vhod v Joškovo brezno.](https://jknm-novice.s3.eu-central-003.backblazeb2.com/kristali-stebri-jezero-hinje-02-11-2011/slika_7.jpg)\n\nStopili smo na vrh podornega stožca v globini 25 m. Tu se odpira velika dvorana, velika  30 x 20 m, ki je bogato zasigana. Izstopajo velike sigove kope in vitki stebri.\n\n![Igra sence in svetlobe.](https://jknm-novice.s3.eu-central-003.backblazeb2.com/kristali-stebri-jezero-hinje-02-11-2011/slika_8.jpg)\n\n![Franci občuduje.](https://jknm-novice.s3.eu-central-003.backblazeb2.com/kristali-stebri-jezero-hinje-02-11-2011/slika_9.jpg)\n\nPo strmem podoru se spustimo do najnižje točke dvorane, kjer leži 5 m dolgo in prav toliko široko jezero. Stene nad jezerom so čudovito zasigane. Voda v jezeru je le slabih 10 cm globoka, dno pa je  zasigano. Izmerjene globina jame je 41 m, dolžina pa 71 m.\n\n![Bogato zasigane stene nad jezerom.](https://jknm-novice.s3.eu-central-003.backblazeb2.com/kristali-stebri-jezero-hinje-02-11-2011/slika_10.jpg)\n\n![Dno jezera je iz sige.](https://jknm-novice.s3.eu-central-003.backblazeb2.com/kristali-stebri-jezero-hinje-02-11-2011/slika_11.jpg)\n\nČeprav je šlo za že registrirane jame, smo bili zelo zadovoljni in navdušeni nad lepotami obeh jam, novi načrti pa bodo pokazali, koliko so stari pomanjkljivi. Občudovali smo Andrej Jaklič, Franci Blatnik in Borivoj Ladišić."
  },
  {
    "id": 228,
    "markdown": "# V kateri jami tiči Zajc?\n\nLed je prebit! V soboto, 19. novembra 2011, se\nje namreč odvila prva od aktivnosti v okviru počastitve 50 letnice ustanovitve našega kluba. Vrhunec pa bo na zaključni prireditvi jeseni 2012. Za\nuvodno aktivnost smo izbrali vnos vina v najglobljo dolenjsko \njamo Čaganko,\nkatere idejni tvorec je bil Drago Primc. Ko je z idejo seznanil še ostale člane, smo\nbili takoj vsi ZA. K akciji smo pritegnili priznano vinsko klet Zajc iz \nNovega\nmesta. Vinar je za zorenje pripravil vino iz sort modra frankinja in \ngamay pod\nimenom Jamski zajc. Vino bo zorelo v idealnih jamskih pogojih pri \nstalni vlagi\nin temperaturi okoli 8 °C. Glede na to, da vnos vina ni tako enostaven&nbsp; \nga je bilo treba pred vnosom poizkusiti, da\nsmo preverili, če se ga sploh splača nositi tako globoko. Lahko povem, \nčeprav nisem\nnek poznavalec vin, so pa kolegi, ki se na to spoznajo, potrdili, da je \nvino\nodlično. Da pa nismo vnašali samo \"tujih\" sadov, je nekaj steklenic \nprispeval tudi &nbsp;Borivoj Ladišić kot glavni kletar Vinogradniške sekcije JKNM Vinji vrh. Tudi on je za zorenje pripravil \nodlično vino vrste Modra frankinja.\n\nDa bo vino približno leto dni lahko v miru\nzorelo ga je moral kletar ustrezno pripraviti in ustekleničiti, predvsem pa\ndobro zapreti. Jamarji pa smo poskrbeli za varen transport v jamo in primeren\nprostor, kjer bo vino zorelo. Da smo transport vina sploh lahko uspešno\nopravili, je bilo treba kar nekaj truda, da smo jamo ustrezno opremili. Tako\nsmo na dveh predhodnih akcijah – v nedeljo, 13. 11. in petek, 18. 11. – pripravili\ndodatna sidrišča in vrvi, napeljali jamski telefon in električne kable za\nrazsvetljavo. Precej dela pa je bilo opravljenega tudi izven jame z ureditvijo\nokolice.\n\n![Preizkušnja mladega vina.](https://jknm-novice.s3.eu-central-003.backblazeb2.com/v-kateri-jami-tici-zajc-21-11-2011/slika1.jpg)\n\n![Saj ni res pa je, tudi predsednik je okusil ...](https://jknm-novice.s3.eu-central-003.backblazeb2.com/v-kateri-jami-tici-zajc-21-11-2011/slika3.jpg)\n\n![Glavna igralca.](https://jknm-novice.s3.eu-central-003.backblazeb2.com/v-kateri-jami-tici-zajc-21-11-2011/slika4.jpg)\n\nAkcija se je pričela okoli 10.\nure dopoldne, ko smo se vsi zbrali pred jamo. Vino smo seveda najprej\npreizkusili sami, potem pa steklenice lepo zavili v folijo z mehurčki, da se med\ntransportom v jamo katera ne bi razbila. Transport je potekal brez težav in tekoče - kako pa drugače, saj smo prenašali \"tekoče zadeve\". Glede na to, da smo v jamo\nspravili 150 steklenic vina, je bila tako imenovana kolateralna škoda majhna.\nRazbile so se nam le štiri steklenice, pa še te za srečo.\n\n![Še zadnji premislek pred spustom.](https://jknm-novice.s3.eu-central-003.backblazeb2.com/v-kateri-jami-tici-zajc-21-11-2011/slika5.jpg)\n\n![Priden kot mravljica.](https://jknm-novice.s3.eu-central-003.backblazeb2.com/v-kateri-jami-tici-zajc-21-11-2011/slika6.jpg)\n\nDa bi bil vinar Božidar Zajc\npomirjen, da njegovo vino ni šlo v brezno brez dna, smo ga spustili v jamo. Tamkaj se je na lastne oči prepričal, da se držimo dogovora in da ga ne bomo okoli\nprinesli, čeprav je imel opravka s člani novomeškega podzemlja. Kot pričo smo\nza njim spustili še&nbsp; novinarja\nDolenjskega lista Igorja Vidmarja, kot nevtralnega člana, da bo zadevo pošteno\ndokumentiral. Ker pa sta oba dosegla tudi svoj globinski rekord, je obvezno\nsledil &nbsp;jamarski krst. Navkljub bolečim\nzadnjicam sta bila oba s celotno akcijo nadvse zadovoljna. Za nejeverne Tomaže\nje celoten dogodek v video zapisu zabeležil snemalec Klemen Mihalič.\nPoleg njega je okoli skakala še cela kopica takšnih in drugačnih fotografov ...\n\n![Vinar Božidar Zajc se je za eno leto poslovil od vina.](https://jknm-novice.s3.eu-central-003.backblazeb2.com/v-kateri-jami-tici-zajc-21-11-2011/slika10.jpg)\n\n![Krst vinarja Zajca.](https://jknm-novice.s3.eu-central-003.backblazeb2.com/v-kateri-jami-tici-zajc-21-11-2011/slika11.jpg)\n\n![Krst novinarja Vidmarja.](https://jknm-novice.s3.eu-central-003.backblazeb2.com/v-kateri-jami-tici-zajc-21-11-2011/slika12.jpg)\n\n![Glavni snemalec in asistent luči.](https://jknm-novice.s3.eu-central-003.backblazeb2.com/v-kateri-jami-tici-zajc-21-11-2011/slika8.jpg)\n\n![Še ena mravljica.](https://jknm-novice.s3.eu-central-003.backblazeb2.com/v-kateri-jami-tici-zajc-21-11-2011/slika9.jpg)\n\n![Krščenca in njuni botri.](https://jknm-novice.s3.eu-central-003.backblazeb2.com/v-kateri-jami-tici-zajc-21-11-2011/slika13.jpg)\n\nAkcija se je zaključila ob kotlu\npolnem slastnega pasulja, ki ga je z veliko skrbnostjo skuhal Tom. Fižol smo\nzalili še s preostalim vinom, ki ni šel v jamo prezimovat ali pa ga nismo\nrazbili. Sodelujoči smo se razšli z obljubo, da se čez približno leto ponovno snidemo pri Čaganki, da\npreverimo, kako je vino dozorelo in ga seveda podelimo s širšo javnostjo.\n\n![Srečna Igor in Božidar, da sta zopet zunaj.](https://jknm-novice.s3.eu-central-003.backblazeb2.com/v-kateri-jami-tici-zajc-21-11-2011/slika14.jpg)\n\nKratek video o akciji si lahko ogledate spodaj.\n\n<video align=\"center\" src=\"https://www.youtube.com/embed/EAN0x6mUAFk\" width=\"80%\" isUpload=\"true\" />\n\nOb tej priložnosti se moramo zahvaliti\nprizadevnim članom kluba kot tudi zunanjim sodelavcem, ki so pripomogli k\n uspešno izvedeni akciji. Na akcijah so sodelovali ali kako drugače \npomagali:&nbsp;Anže Tomšič,&nbsp;Jože Tomšič,&nbsp;Klemen Mihalič, Jernej Tramte, Uroš Mervič, Andrej\nJaklič, Borivoj Ladišić, Damijan Šinigoj, Jasna Šinigoj, Dejan Šenet,\nMatija Gašperšič, Miha Primc, Božidar Zajc (vinska klet Zajc), Igor Vidmar (Dolenjski list), Tomaž Grdin,\nMihael Rukše,&nbsp;Tjaša Božič,&nbsp;Srečko Vidic, Rafko Hočevar, Jože Hartman (RTV Slovenija) in&nbsp;Andrej Gašperič."
  },
  {
    "id": 230,
    "markdown": "# Mišnice\n\nV soboto, 26. novembra 2011, sva Tomaž in Borivoj nedaleč od Dobrniča obiskala Mišnice. To je kraško območje, kjer ob izredno visokih voda teče Žibrščica do mogočnega in obzidanega požiralnika Mišnica. Jama je dobila ime prav po območju, ki mu rečejo Mišnice. Prehodila sva tudi suho strugo Žibrščice , kjer sta dva mogočna in več kot 10 metrov globoka požiralnika, ki jih bomo raziskali na naslednji akciji. Tomaž je povedal, da ob izredno visokih vodah v Mišnico pada mogočen slap. Žal je danes Mišnica močno onesnažena, v globini 19 m, tam kjer se obzidani požiralnik nadaljuje v naravno jamo, je velikanski čep mrhovin in smeti, ki ga bo težko odstraniti.\n\n![Mišnica je mogočen in obzidan požiralnik.](https://jknm-novice.s3.eu-central-003.backblazeb2.com/misnice-01-12-2011/slika_1.jpg)\n\nPo ogledu Mišnice sva obiskala z odpadki zasuto brezno, ki se odpira na veliki košenici ter sosednjo krajšo jamo. V jami sva odstranila nekaj kamnov ter ugotovila, da se nadaljuje, le kamne bo treba spraviti ven.\n\n![Sredi travnika se odpira brezno, do vrha zapolnjeno z odpadki.](https://jknm-novice.s3.eu-central-003.backblazeb2.com/misnice-01-12-2011/slika_2.jpg)\n\n![Pred krajšo jamo, ki jo bomo odkopali … Enkrat.](https://jknm-novice.s3.eu-central-003.backblazeb2.com/misnice-01-12-2011/slika_3.jpg)\n\nSledil je spust v zanimivo jamo. Po 6 m globokem breznu se spustimo v horizontalen rov. Na tleh je ilovica, sledovi kažejo, da se tu pojavljajo visoke vode. Na koncu jame sta dva požiralnika v ilovici. Jama je dolga dobrih 40 m. Poleg meritev sva v jami tudi fotografirala, pravzaprav je slikal Tomaž, jaz sem bil model, ki je moral ubogati na komando, ne se premikat, ne dihat …\n\n![Spust v brezno z jamskim rovom.](https://jknm-novice.s3.eu-central-003.backblazeb2.com/misnice-01-12-2011/slika_4.jpg)\n\n![Tomaž je v jami naredil nekaj lepih posnetkov.](https://jknm-novice.s3.eu-central-003.backblazeb2.com/misnice-01-12-2011/slika_5.jpg)\n\nLe lučaj stran se odpira še ena jama, nekoliko krajša. Tudi tu se skozi 6 m globoko brezno spustimo v krajši rov, ki se konča s prstjo zasutim nadaljevanjem. V vhodno brezno je nametano veliko vej, ki ovirajo spust na dno. Na dnu je pod vejami večje število polivinilastih vreč z neznano vsebino.\n\n![V brezno je nametano veliko vej.](https://jknm-novice.s3.eu-central-003.backblazeb2.com/misnice-01-12-2011/slika_6.jpg)\n\n![Vreče neznane vsebine pod vejami.](https://jknm-novice.s3.eu-central-003.backblazeb2.com/misnice-01-12-2011/slika_7.jpg)\n\nNa koncu sva še malo potavala po kraškem gozdu ter odkrila ozko brezno, ki ga bo treba le malo razširiti za spust. Zmenila sva se, da ostane za naslednjič.\n\n![Ostane za naslednjič.](https://jknm-novice.s3.eu-central-003.backblazeb2.com/misnice-01-12-2011/slika_8.jpg)\n\nPo kosilu na Tomaževi domačiji sva še do večernih ur debatirala, o jamah kakopak. Sodelovala, raziskovala, snemala ... sva Tomaž Bukovec in Borivoj Ladišić."
  },
  {
    "id": 231,
    "markdown": "# Mišnice [2]\n\nPo enem tednu sva s Tomažem tudi to soboto, 3. decembra 2011, nadaljevala z raziskavami na območju Mišnice pri Dobrniču. Najprej sva se spustila v mogočen objekt (poimenovala sva ga  Požiralnik v Mišnicah), ki ima dva vhoda - na dnu sta oba spojena pod mogočnim naravnim mostom. Požiralnik se odpira v suhi strugi Žibrščice, ki je tu ustvarila niz globokih požiralnih udornic in vrtač. Gre za 11 m globok objekt s skupno dolžino 20 m. Žal je objekt onesnažen, na dnu je veliko kovinskih predmetov in odvržene posode ter nekaj plastičnih odpadkov.\n\n![Na naravnem mostu med obema vhodoma.](https://jknm-novice.s3.eu-central-003.backblazeb2.com/misnice-2-05-12-2011/slika_1.jpg)\n\n![Tomaž se spušča skozi večji vhod v požiralnik.](https://jknm-novice.s3.eu-central-003.backblazeb2.com/misnice-2-05-12-2011/slika_2.jpg)\n\n![Na dnu pod naravnim mostom.](https://jknm-novice.s3.eu-central-003.backblazeb2.com/misnice-2-05-12-2011/slika_3.jpg)\n\n![To je čaj … To je Tekane.](https://jknm-novice.s3.eu-central-003.backblazeb2.com/misnice-2-05-12-2011/slika_4.jpg)\n\nV nadaljevanju akcije sva se odločila za spust v Mišnico, mogočen obzidan požiralnik Žibrščice. Zanimalo naju je, kako je z odpadki na dnu ter ali je možen prehod v naravno jamo. Že v globini 16 m sva stopila na »podest«iz odpadkov, ki so se ustavili na nekaterih večjih kosih lesa. Od tu se odpadki valijo še 6 m do trenutnega » dna«, ki je bilo na debelo prekrito z odpadki. Seveda je bil prehod v notranjost zasut.\n\n![Spust v Mišnico.](https://jknm-novice.s3.eu-central-003.backblazeb2.com/misnice-2-05-12-2011/slika_5.jpg)\n\n![Kaj je v tisti luknji?](https://jknm-novice.s3.eu-central-003.backblazeb2.com/misnice-2-05-12-2011/slika_6.jpg)\n\n![Odpadki na dnu Mišnice.](https://jknm-novice.s3.eu-central-003.backblazeb2.com/misnice-2-05-12-2011/slika_7.jpg)\n\nČakala naju je še ena naloga – razširiti ozek vhod v brezno,odkrito na zadnji akciji – kar nama je le delno uspelo. Vhod sva razširila do solidnih dimenzij, le nekoliko nižje je ostala ožina – dol bi že šlo, le nazaj bi bilo veliko težje. Zato sva se odločila, da še enkrat pustiva za naslednjič, ko bova poskusila tudi nižje razširiti.\n\n![Še vedno preozko.](https://jknm-novice.s3.eu-central-003.backblazeb2.com/misnice-2-05-12-2011/slika_8.jpg)\n\nZaključek akcije je bil v Tomaževi kleti, kjer sva izbirala vino, ki bi se najbolj prileglo odličnem kosilu, ki ga je pripravila Tomaževa soproga.\n\n![Konec akcije v Tomaževi kleti.](https://jknm-novice.s3.eu-central-003.backblazeb2.com/misnice-2-05-12-2011/slika_9.jpg)\n\nSodelovala, raziskovala, kopala ter izmenično snemala Tomaž Bukovec in Borivoj Ladišić."
  },
  {
    "id": 232,
    "markdown": "# Člani JKNM na izpitu JZS v Domžalah\n\nNekateri člani JKNM smo se udeležili izpita, ki ga je organizirala Jamarska zveza Slovenije. V začetku leta smo v klubu organizirali tečaj za jamarja pripravnika, ki se ga je udeležilo (in uspešno opravilo klubski izpit)  osem tečajnikov. Za preverjanje  pridobljenega znanja v okviru JZS so se odločili  Jure Novak, Dejan Šenet in Matija Gašperšič.\n\nOb prihodu pred izpitno komisijo se je naše trojice spomnil vodja izpitov Marko Zakrajšek: \"Aha, to so tisti, ki so se mi smejali v Čaganki!\". Ker so bili fantje pred izpitno komisijo, jim ni bilo do smeha.\n\n![Jure na poligonu, pokaže odlično znanje.](https://jknm-novice.s3.eu-central-003.backblazeb2.com/clani-jknm-na-izpitu-jzs-v-domzalah-12-12-2011/dsc01081.jpg)\n\n![Dejan samozavestno po lestvicah.](https://jknm-novice.s3.eu-central-003.backblazeb2.com/clani-jknm-na-izpitu-jzs-v-domzalah-12-12-2011/dsc01082.jpg)\n\n![Matija varuje Dejana na lestvicah.](https://jknm-novice.s3.eu-central-003.backblazeb2.com/clani-jknm-na-izpitu-jzs-v-domzalah-12-12-2011/dsc01083.jpg)\n\nFantje so pokazali veliko znanja in samozavesti, tako da je bil izpit opravljen brez treme. Dogodek je potekal pri Jamarskem domu na Gorjuši pri Domžalah, naši gostitelji so bili člani DZRJ Simon Robič Domžale. Izpita se je udeležilo 48 kandidatov iz petnajstih jamarskih društev in klubov Slovenije;\n\n- undefined\n- undefined\n- undefined\n\nKandidate je spremljal tudi predsednik JZS Vido Kregar in pohvalil veliko udeležbo ter znanje kandidatov.\n\n![Matija in Dejan preverjata Bojanovo oceno.](https://jknm-novice.s3.eu-central-003.backblazeb2.com/clani-jknm-na-izpitu-jzs-v-domzalah-12-12-2011/dsc01085.jpg)\n\n![Matija, Jure in Dejan. Za dobrimi jamarji se kadi.](https://jknm-novice.s3.eu-central-003.backblazeb2.com/clani-jknm-na-izpitu-jzs-v-domzalah-12-12-2011/dsc01088.jpg)\n\nVeliko število udeležencev je bilo vzrok, da se je vse zaključilo okoli četrte ure popoldan. Jamarski dom na Gorjuši smo zapustili zadovoljni, z novimi poznanstvi ter dogovori o skupnih akcijah.\n\nV izpitni komisiji sem med drugim delal tudi Mihael Rukše."
  },
  {
    "id": 233,
    "markdown": "# V Veliki Vratnici\n\nVelika Vratnica že z svojim vhodnim breznom opravičuje svoje ime in res predstavlja 'velika vrata v podzemlje'. Gre za enega največjih vhodnih brezen na Dolenjskem. Na samem ustju je dolg dobrih 30 m in širok do 10 m. Vhodno brezno se spušča 40 metrov globoko, potem pa se jama razcveti, saj iz vhodnega brezna vodijo v spodnjo dvorano kar tri poti, gre pa zagotovo za najlepši podzemni objekt v trebanjski občini. Zgodovina raziskovanj te jame se je začela že pred točno 100 in petimi leti, ko je novinar in urednik Franc Pirc opisal popotovanje in raziskovanje jam okoli Rdečega Kala. In tudi Velike Vratnice. Takrat so na dno vhodne vertikale (cca 45 metrov) spustili novomeškega trgovca Franca Kendo. V vseh teh letih sta nastala dva načrta jame, ki sta skoraj popolnoma identična, nekaj skic, vendar temeljitega načrta celotnega objekta ni narisal nihče in tega smo se lotili tokrat. V soboto,  10. decembra 2011 se je zbrala štiričlanska ekipa z namenom izmeriti vse dele Velike Vratnice.\n\n![Spust v Veliko Vratnico.](https://jknm-novice.s3.eu-central-003.backblazeb2.com/v-veliki-vratnici-13-12-2011/slika_1.jpg)\n\n![Vhodno brezno.](https://jknm-novice.s3.eu-central-003.backblazeb2.com/v-veliki-vratnici-13-12-2011/slika_2.jpg)\n\nPo spustu skozi mogočno vhodno brezno, stopimo na dno, prekrito s podornim kamenjem in z gruščem v globini 33 m. Pravzaprav je to velika polica, brezno se nadaljuje še 5 m nižje. S police je možen spust v spodnjo dvorano skozi lepo zasigano brezno. V spodnjo dvorano lahko pridemo tudi tako, da splezamo v kamin nad polico ter se po nekaj stopnjastih breznih spustimo na dno, kjer je najnižja točka brezna v globini približno 60 m.\n\n![Če splezamo v kamin …](https://jknm-novice.s3.eu-central-003.backblazeb2.com/v-veliki-vratnici-13-12-2011/slika_3.jpg)\n\n![... se po čudovito zasiganih stopnjastih breznih …](https://jknm-novice.s3.eu-central-003.backblazeb2.com/v-veliki-vratnici-13-12-2011/slika_4.jpg)\n\n![… spustimo v spodnjo dvorano.](https://jknm-novice.s3.eu-central-003.backblazeb2.com/v-veliki-vratnici-13-12-2011/slika_5.jpg)\n\nZ dna vhodnega brezna se spustimo v lepo zasigano dvorano, v katero pridemo tudi skozi razpoko v steni vhodnega brezna, le da se skozi razpoko spustimo po zasiganem breznu do stropa dvorane. Splošno je vsa jama lepo zasigana, krasijo jo velike sigove kope, prekrasni kapniki in sigovi slapovi.\n\n![Jamo krase številne sigaste kope …](https://jknm-novice.s3.eu-central-003.backblazeb2.com/v-veliki-vratnici-13-12-2011/slika_6.jpg)\n\n![… ter sigovi slapovi.](https://jknm-novice.s3.eu-central-003.backblazeb2.com/v-veliki-vratnici-13-12-2011/slika_7.jpg)\n\nOb vsem tem je zanimivo še nekaj. V Veliki Vratnici so se dogajale številne jamarske akcije, v njej so prve korake zahtevnejšega plezanja spoznale številne generacije dolenjskih jamarjev ... Imeli smo reševalne vaje in številne kondicijske spuste. Po vseh podatkih pa ni niti ena ekipa v vsej zgodovini prehodila in preplezala vse rove te velike jame, ampak je to ob merjenju naredila šele naša ekipa. Ki pa je bila kot taka spet raznovrstna in govori tudi o velikem generacijskem potencialu kluba. Tako je bil najstarejši udeleženec akcije letnik 1949, sledi letnik 1959, potem letnik 1969, le najmlajši je glede letnice nekoliko odstopal in je letnik 1977.\n\n![Ekipa: Andrej, Borivoj in Franci - manjka Tomaž, ki je fotografiral in je avtor vseh fotografij.](https://jknm-novice.s3.eu-central-003.backblazeb2.com/v-veliki-vratnici-13-12-2011/slika_8.jpg)\n\nNa akciji smo sodelovali od najmlajšega do najstarejšega: Franci Zupančič, Andrej Gašperič, Tomaž Bukovec in Borivoj Ladišić."
  },
  {
    "id": 219,
    "markdown": "# Raziskave vodne jame Šumetac\n\nŠumetac je vodna jama ob Kolpi. Ima sicer nizko katastrsko\nštevilko (967), a je bila registrirana šele leta 1970. Leta 2001 so jo\nraziskali potapljači ter izmerili 20 m dolg potopljeni rov, ki se na koncu zoži\nv razpoko. Jama je ob srednjevisokih vodah zalita vse do roba vhoda - takrat voda\npriteče na plano takoj pod vhodom. Nekoliko višje vode pa tečejo čez vhodni prag.\nPo kratki, kakih 30 m dolgi strugi, doseže voda iz Šumetaca reko Kolpo. Po\nogledu jame pred enim tednom, ko se je po daljšem sušnem obdobju voda umaknila\n6 m od vhoda in ko sem ugotovil, da so se pokazali suhi rovi ([glej novičko](https://www.jknm.si/si/?id=230)), smo se\nodločili, da se to nedeljo, 2. oktobra 2011, odpravimo do Šumetaca ter\nposkusimo raziskati rove v nadaljevanju. Tričlanska ekipa, Miha, Anže in\nBorivoj , oblečena v neoprenske obleke, se je tako podala v raziskovanje.\n\n![Miha, Borivoj in Anže v neoprenu pred vhodom v\nŠumetac.](https://jknm-novice.s3.eu-central-003.backblazeb2.com/raziskave-vodne-jame-sumetac-03-10-2011/slika_1.jpg)\n\nGladina vode se je znižala, tako da gremo 6 m za vhodom po\nsuhem do 4 m dolge poplavljene dvorane s kristalno čisto vodo. Prepih je bil\nkomaj čuten, verjetno zaradi približno enake zunanje temperature, ki je bila\n11 °C ter jamske 10 °C. Spustili smo se v vodo ter zaplavali do konca dvorane.\nTu se cepita dva vodna rova, desni je dolg 6 m in se konča v razpoki. Rov je\ndober meter širok, tudi strop je 1,5 m visok. Delno ga preplavamo, nekaj metrov\nlahko tudi hodimo po dnu, prepiha se tu ne čuti. Levi rov je bistveno daljši, a\ntudi težje prehoden. Rov je v obliki ozke poševne razpoke, visoke 2 - 3 m. Na\nveč mestih se nekoliko razširi, drugje pa spet tako zoži, da smo komaj zlezli skozenj.\nNekaj čeri je Miha moral razbiti, tako ozko je bilo. Veliko je ostrih in\nerozijsko razžrtih skal, v stropu je na več mestih siga in kapniki.\n\n![Rov je poln ostrih skal.](https://jknm-novice.s3.eu-central-003.backblazeb2.com/raziskave-vodne-jame-sumetac-03-10-2011/slika_2.jpg)\n\nEn del rova lahko prehodimo tudi po suhem, potem pridemo do\nnekoliko širšega prostora, kjer se navzdol odcepi vzporedna suha razpoka. Od tu\nprihaja prepih v jamo, s širjenjem bi bilo možno priti naprej. Manjše zaplate\nmulja na dnu rova so nekoliko skalile bistro vodo.\n\n![Voda se je nekoliko skalila.](https://jknm-novice.s3.eu-central-003.backblazeb2.com/raziskave-vodne-jame-sumetac-03-10-2011/slika_3.jpg)\n\nPo ozkem rovu z vodo se s težavo prerinemo naprej do\ndvoranice, kjer se prostor razširi. Tudi strop se zviša, v najvišjih delih je\ntudi nekaj sige.\n\n![Po ozkem rovu v obliki razpoke pridemo do manjše\ndvorane.](https://jknm-novice.s3.eu-central-003.backblazeb2.com/raziskave-vodne-jame-sumetac-03-10-2011/slika_4.jpg)\n\n![Strop dvoranice se zviša za več metrov.](https://jknm-novice.s3.eu-central-003.backblazeb2.com/raziskave-vodne-jame-sumetac-03-10-2011/slika_5.jpg)\n\nIz dvoranice se nadaljuje rov ob ozki poševni razpoki še 4 m\ndaleč do sifona v obliki potopljenega rova, sifon je dobro viden v bistri vodi.\nOd tu prihaja del vode v jamo, kajti ko smo slikali v dvoranici, se je voda na\npritočnem delu že zbistrila. Skupna dolžina levega rova do sifona je 27 m.\n\n![Iz dvoranice vodi ozek rov v obliki razpoke do\nkončnega sifona.](https://jknm-novice.s3.eu-central-003.backblazeb2.com/raziskave-vodne-jame-sumetac-03-10-2011/slika_6.jpg)\n\nAkcijo smo uspešno končali, si zadovoljno segli v roke,\noprali opremo v potoku pod jamo ter se okrepčali z malico in osvežilno pijačo.\n\n![Uspešen konec akcije.](https://jknm-novice.s3.eu-central-003.backblazeb2.com/raziskave-vodne-jame-sumetac-03-10-2011/slika_7.jpg)\n\n![Pranje opreme v potoku pod jamo.](https://jknm-novice.s3.eu-central-003.backblazeb2.com/raziskave-vodne-jame-sumetac-03-10-2011/slika_8.jpg)\n\nKo sem seštel dolžine vizur, sem ugotovil, da je dolžina\nizmerjenih rovov 50,5 m, kar je bistveno več od obstoječe dolžine. Še\ntemperature: voda v jami 9,8 °C, temperatura izvira 9,7 °C, temperatura zraka v\njami 10,1 °C.\n\n![Urejanje meritev.](https://jknm-novice.s3.eu-central-003.backblazeb2.com/raziskave-vodne-jame-sumetac-03-10-2011/slika_9.jpg)\n\nSodelovali: Mihael Rukše (avtor fotografij), Anže Tomšič ter\nBorivoj Ladišić."
  },
  {
    "id": 234,
    "markdown": "# Polšna v križišču\n\nV nedeljo, 11. decembra 2011, smo nadaljevali že prejšnji teden začeto delo v Polšni v križišču. Vhod so našli kolegi že pred letom dni - iz njega je zelo močno pihalo, kar je dajalo obilo upanja. Širjenje je pred meseci začel že Srečko, prejšnji vikend pa sva ga nadaljevala s Tomom. Čeprav nisva pričakovala, da bova uspešna, nama je brez večjih težav uspelo razširiti vhod. S sabo pa nisva imela vrvi, vseeno pa sva uspela nabrati nekaj koščkov, da sem malo poškilil, kaj se skriva notri.\n\n![Napeto pričakovanje.](https://jknm-novice.s3.eu-central-003.backblazeb2.com/polsna-v-kriziscu-14-12-2011/slika_1_01.jpg)\n\nTokrat  pa smo se okrepljeni spustili v jamo, ki poteka ob manjšem lokalnem prelomu. Obeti so bili kar spodbudni, čeprav se je od nekje zadaj prikradla senca dvoma. Po nekaj metrih nas je zopet ustavila ožina, ki pa smo jo dokaj hitro razširili. Kar preveč lepo je šlo od rok. Za ožino je stopnja okoli 15 m, na dnu pa podorna dvorana. Malo nad dnom se pne skalni blok, ki ustvarja naravni most. Ob strani se jama nadaljuje v dve (drugo nad drugo) lepo zasigani dvoranici. Zgornja se zapre, v spodnji pa je Anže našel prehod naprej. Stlačil se je skozenj in šel raziskovat naprej. Ker je imel Tom precej dela s pregledovanjem in merjenjem dvoranice nad nama, sem se tudi jaz pridružil Anžetu. Prišla sva v lepo zasigan labirint med podornimi bloki, ki so bili po večini zaliti s sigo. Plezala sva dol, gor, levo, desno, pa spet gor, dol ... V glavnem je bilo kar treba razmišljati, od kod sva prišla. Pri pregledovanju sva našla ponvico, v kateri sta bili dve \"gnezdi\" mini belih biserčkov. Njihov premer ni bil večji od 1 do 3 mm. Pri spanju sva zalotila še enega malega podkovnjaka, ki se ni dal motiti. Našla sva še pijavki podobnega črva in nekaj mokric, Tom pa je našel drobnovratnika in rego.\n\n![Mini biserčki.](https://jknm-novice.s3.eu-central-003.backblazeb2.com/polsna-v-kriziscu-14-12-2011/slika_2_01.jpg)\n\n![Kukuc.](https://jknm-novice.s3.eu-central-003.backblazeb2.com/polsna-v-kriziscu-14-12-2011/slika_3_01.jpg)\n\n![Globoko dihaj pa pritiskaj!](https://jknm-novice.s3.eu-central-003.backblazeb2.com/polsna-v-kriziscu-14-12-2011/slika_4_01.jpg)\n\n![Špagetki brez \"omake\".](https://jknm-novice.s3.eu-central-003.backblazeb2.com/polsna-v-kriziscu-14-12-2011/slika_5_01.jpg)\n\nŽal se je prepih in z njim nadaljevanje izgubilo nekje v podornem kamenju, ki pa ni nič kaj perspektivno za nadaljnje delo. Jamo smo izmerili in ji namerili 100 m poligona, višinske razlike pa je 33 m. Kljub večjim pričakovanjem smo bili na koncu kar zadovoljni. Jamarili smo Jože Tomšič, Anže Tomšič in Andrej Gašperič. Fotografirala sta Jože in Anže Tomšič."
  },
  {
    "id": 235,
    "markdown": "# Čiščenje Hudičeve jame\n\nJama, ki leži na gozdnatih SV obronkih Ljubna, vinorodnega griča med Vavto vasjo in Uršnimi selami, je bila prvič izmerjena leta 1974, ko so ji namerili 11 m. Do nesrečne jame je bila speljana gozdna cesta in takoj je postala idealna točka za odlaganje vsakovrstnih odpadkov. Pred dvema letoma je bila praktično popolnoma zasuta z odpadki . Čiščenja se je takrat z gradbeno mehanizacijo lotila občina Straža in iz vhodnega dela jame odstranila veliko količino odpadkov. Žal so v dveh letih nevestni krajni ponovno napeljali nove, predvsem gradbene odpadke.\n\nBeseda je dala besedo in odločili smo se, da bomo iz Hudičeve jame odstranili novo navožene odpadke in očistili spodnji del jame, ki ga pri prvem čiščenju mehanizacija ni dosegla.\n\n![Tako je bilo, ko smo začeli ...](https://jknm-novice.s3.eu-central-003.backblazeb2.com/ciscenje-hudiceve-jame-19-12-2011/dsc01159.jpg)\n\nNa prvi zasneženi dan v tej zimi se nas je pred jamo zbralo devet zagnanih in nekoliko premraženih jamarjev. Seveda smo se takoj vrgli med odpadke in jih začeli metati v plastičen sod brez pokrova. Ko je bil poln oziroma dovolj težak ga je zunanja \"ta močna ekipa\" potegnila na površje. Sledilo je še eno dejanje, ki je zahtevalo več mišic kot pameti: prevrniti sod v kontejner.\n\n![Polnjenje soda s \"starimi odpadki\".](https://jknm-novice.s3.eu-central-003.backblazeb2.com/ciscenje-hudiceve-jame-19-12-2011/dsc01172.jpg)\n\n![Tako smo sod z odpadki izvlekli iz jame.](https://jknm-novice.s3.eu-central-003.backblazeb2.com/ciscenje-hudiceve-jame-19-12-2011/dsc01180.jpg)\n\nZačetek je bil obetaven, saj so sveži odpadki hitro polnili kontejner, zadeva se je močno upočasnila, ko smo začeli kopati stare, že močno stisnjene odpadke. Po dobrih štirih urah garanja smo končno napolnili kontejner ... Upamo, da ne bo pretežak za dvig na kamion.\n\n![Horuk, sod z odpadki v kontejner!](https://jknm-novice.s3.eu-central-003.backblazeb2.com/ciscenje-hudiceve-jame-19-12-2011/dsc01165.jpg)\n\nIz jame vseh odpadkov nismo uspeli odstraniti in bo treba s čiščenjem nadaljevati. Dan smo, kljub temu, da je bila sobota, zaključili z obilnim nedeljskim kosilom.\n\n![... in tako, ko smo končali.](https://jknm-novice.s3.eu-central-003.backblazeb2.com/ciscenje-hudiceve-jame-19-12-2011/dsc01194.jpg)\n\n![Še jamarska za spomin. Za objektivom je bila Tanja.](https://jknm-novice.s3.eu-central-003.backblazeb2.com/ciscenje-hudiceve-jame-19-12-2011/dsc01188.jpg)\n\nPri čiščenju smo uživali Andrej Gašperič, Andrej Jaklič, Borivoj Ladišić, Jasna Šinigoj, Dejan Šenet, Matija Gašperšič, Tanja Rukše, Mihael Rukše (tudi fotografiral) Zdravko Bučar."
  },
  {
    "id": 236,
    "markdown": "# Pokončno in globoko v letu 2012\n\n![](https://jknm-novice.s3.eu-central-003.backblazeb2.com/pokoncno-in-globoko-v-letu-2012-31-12-2011/cestitkajamarji.jpg)"
  },
  {
    "id": 229,
    "markdown": "# Jubilejni obisk v Kostanjeviški jami\n\nŠtiriindvajsetega novembra je minilo že 15 let od prvega v nizu\n  odkritij novih delov Kostanjeviške jame. Tistega leta (1996) je bila\n  deževna nedelja. Prvotni namen je bilo širjenje ožine v\n  Kaščici v Beli krajini, pa smo zaradi dežja na hitro\n  spremenili plane in se podali v Kostanjeviško jamo pogledat eno od dveh\n  možnih nadaljevanj, o katerih se je že dlje časa govorilo.\n  Bili smo štirje – Miha, Tanja, Igor in Andrej. Že v prvem\n  poizkusu smo prišli skozi ... Preden nas je jama posrkala v nove dele,\n  smo se odpravili ven okrepčat in povedati novico domačinom. Pri\n  skupnem raziskovanju tako želenih novih razdalj in dimenzij\n  Kostanjeviške jame sta se nam pridružila domačina Miro Robek\n  in Iztok Bizjak. Veselje je bilo nepopisno, saj smo prodrli dobrih 300 metrov\n  naprej, kjer nas je takrat ustavilo jezero. Na naslednjih akcijah so se metri\n  novih delov zelo hitro nabirali in dolžina izmerjenega jamskega poligona\n  se je kmalu približala dvema kilometroma.\n\n![Gasilska pred vstopom v jamo.](https://jknm-novice.s3.eu-central-003.backblazeb2.com/jubilejni-obisk-v-kostanjeviski-jami-29-11-2011/slika_1.jpg)\n\nNa obeležitvi navedene obletnice se nas je zopet zbralo kar lepo\n  število jamarjev, kot tudi simpatizerjev, ki so si želeli ogledati\n  tudi tiste dele jame, ki niso v turistični ponudbi. Zbralo se nas je\n  petindvajset. Stari, mladi, majhni in veliki. Krožkarji so si jamo\n  ogledali do Dvorane netopirjev, kjer so si podrobneje pogledali\n  prezimovališče netopirjev. Ostali smo nadaljevali ogled do Jezera,\n  dvanajst pa nas je pot nadaljevalo prek Smrka na drugo stran jezera, kjer je\n  bilo tudi blato bolj lepljivo. Tu se jama predstavi čisto v drugi\n  luči in »dimenzijah«. Skale so, kjer jih doseže voda,\n  bolj sprane, ostre, sliši se bučanje Brzic in podzemne reke\n  Studene in jezero na koncu se blešči v smaragdno zeleni barvi.\n  Skratka prišli smo v čisto drug svet, ki ga nisem videl že\n  mnogo let. Zopet so se odvrteli spomini na odkritje in na neki čisto\n  drugi čas ...\n\n![Prvi počitek v Podorni dvorani.](https://jknm-novice.s3.eu-central-003.backblazeb2.com/jubilejni-obisk-v-kostanjeviski-jami-29-11-2011/slika_3.jpg)\n\n![Občudovanje podzemne rečice.](https://jknm-novice.s3.eu-central-003.backblazeb2.com/jubilejni-obisk-v-kostanjeviski-jami-29-11-2011/slika_4.jpg)\n\n![Glavne zvezde \"Kostanjeviške podzemne galaksije\".](https://jknm-novice.s3.eu-central-003.backblazeb2.com/jubilejni-obisk-v-kostanjeviski-jami-29-11-2011/slika_6.jpg)\n\n![A ima kdo ključ?](https://jknm-novice.s3.eu-central-003.backblazeb2.com/jubilejni-obisk-v-kostanjeviski-jami-29-11-2011/slika_5.jpg)\n\nČeprav smo bili precej blatni, vsaj tisti zadnji, smo se zadovoljni\n  vrnili iz jame, kjer nas je že čakal Miha s fotoaparatom. Sledilo\n  je še pranje umazane opreme. Voščili smo si še na\n  snidenje ob letu osorej in se podali vsak v svoj konec.\n\nPri obeležitvi obletnice so sodelovali: Brane Čuk in Matjaž\n  - Čuk Klub jamarjev Kostanjevica na Krki, učenci jamarskega\n  krožka OŠ Brusnice, Maj in Nika Rukše, Sebastjan in Luka\n  Grešak, Žan Doljak, Anže Klemenčič pod\n  mentorstvom Mihaela Rukšeta, Matthieu Petitdidier iz Francije, Damijan\n  Šinigoj, Gašper Šinigoj, Lenart Šinigoj, Matija\n  Gašperšič, Jasna Šinigoj, Zala Šenet, Blaž\n  Šenet, Dejan Šenet, Predrag Lalić, Marko Pirc, Tjaša\n  Božič, Jernej Tramte, Matic Kastelec, Damir Metelko, Andrej\n  Jaklič, David Gašperič in\n  Andrej Gašperič."
  },
  {
    "id": 220,
    "markdown": "# Dan varnosti in tehnike 2011\n\nV soboto, 1. oktobra 2011, je v Malisnici potekal prvi Dan\ntehnike in varnosti. Ta dogodek smo organizirali na podlagi idej in sugestij\nčlanov kluba, ki so nastali na občnem zboru JKNM 2011. Dan varnosti in tehnike\nnaj bi nadomestil tehnični zbor, ki se je do sedaj dogajal ob koncu tekočega\nleta, na katerem smo popisali in pregledali klubsko opremo. Tehnični zbor smo\nhoteli združiti še s tečajem, na katerem bi člani kluba obnovili ali na novo\nspoznali nekatere tehnike, ki so pomembne za varno obiskovanje jam. Zato smo\ntermin premestili na prvo oktobrsko soboto, ko je vreme še primerno za zunanje\naktivnosti.\n\nV soboto dopoldne se nas je v Malisenci zbralo lepo število\nčlanov. Žal je število udeležencev še zmeraj premajhno, saj bi se morali tečaja\ntehnik udeležiti vsi, ki si želite varnega obiskovanj jam. Pregleda in popisa\nopreme se je udeležila okoli polovica članov, tečaja pa se je udeležilo šest\njamarjev pripravnikov. Na tečaju so lahko spoznali in vadili naslednje veščine:\nsnemanje ponesrečenca, varno opremljanje in razopremljanje smeri, zabijanje\nsvedrovca in plezanje skozi težavnostni poligon s prečnicami in vozlom. Vsi\nudeleženci tečaja so ob koncu dneva vse naštete veščine obvladali, eni pa so za\nto potrebovali več, drugi pa manj časa. Vse te veščine so tudi pogoj za uspešno\nopravljanje izpita za naziv »Jamar«. Seveda pa je pred našimi tečajniki še\nopravljanje izpita za naziv »Jamar pripravnik«. Glede na prikazano znanje se ne\nbojim, da ne bi vsak izmed njih opravil izpit na enem izmed prihodnjih\npreverjanj znanj. Za tiste, ki pa ste tečaj zamudili, pa še vedno ni prepozno.\nV klubu je namreč kar nekaj članov, ki vam bodo z veseljem pokazali te tehnike,\nče jih pokličete in se dogovorite za demonstracijo.\n\n![Tečajniki so se pomerili v hitrostnem zabijanju\nsvedrovcev.](https://jknm-novice.s3.eu-central-003.backblazeb2.com/dan-varnosti-in-tehnike-2011-11-10-2011/dsc01092_custom.jpg)\n\n![Glavna inštruktorja sta budno spremljala tečajnike\nna vsakem koraku.](https://jknm-novice.s3.eu-central-003.backblazeb2.com/dan-varnosti-in-tehnike-2011-11-10-2011/dsc01093_custom.jpg)\n\n![Demonstrirali smo tudi nateg žičnice čez brezno.\nNajpogumnejši so tudi testirali trdnost žičnice.](https://jknm-novice.s3.eu-central-003.backblazeb2.com/dan-varnosti-in-tehnike-2011-11-10-2011/dsc09940.jpg)\n\n![Vaja snemanja ponesrečenca z vrvi.](https://jknm-novice.s3.eu-central-003.backblazeb2.com/dan-varnosti-in-tehnike-2011-11-10-2011/dsc09951.jpg)\n\nPo končanem tečaju smo zaključili naše druženje z\nkostanjevim piknikom, na katerem pa ni manjkal tudi pasulj iz Tomovega lonca.\nKo nam je fižol in kostanj gledal že čez ušesa, pa je Rafko prinesel še goro\nmesa. Seveda ne zgleda, da bi ga kar pustili, zato ga je Šini naložil na\nrešetko in z zadnjimi močmi smo se napokali kot prašiči. Kar je ostalo, pa je\npožrla Kira (Tomšičeva labradorka). Tom pravi da ima samo debele kosti … Dan je\nminil v veselem in sproščenem vzdušju. Želim si, da bi podobne dogodke še ponovili,\nsaj smo se vsi naučili česa novega, na koncu pa smo se skupaj še po jamarsko\npozabavali.\n\n![Tomov kotliček s pasuljem za predjed.](https://jknm-novice.s3.eu-central-003.backblazeb2.com/dan-varnosti-in-tehnike-2011-11-10-2011/dsc09993.jpg)\n\n![Ko je Rafko prinesel meso, se je pojedina\nšele začela.](https://jknm-novice.s3.eu-central-003.backblazeb2.com/dan-varnosti-in-tehnike-2011-11-10-2011/dsc09997.jpg)\n\n![Druženje smo zaključili v prijetnem vzdušju.](https://jknm-novice.s3.eu-central-003.backblazeb2.com/dan-varnosti-in-tehnike-2011-11-10-2011/dsc09986.jpg)\n\nVsi člani, ki se niste udeležili tehničnega zbora lahko v\nprihodnje pričakujete poziv gospodarja za pregled in popis opreme v drugem\nroku. Prosim, da se tega termina z zagotovo udeležite.\n\nNa tečaju so sodelovali: Jure Novak, Miha Primc, Gorazd\nPlut, Dejan Šenet, Matic Gašperšič, Franci Blatnik. Tehničnega zbora in piknika\nso se udeležili še: Tanja, Maj in Miha Rukše, Tomaž Bukovec, Borivoj Ladišić, Stanka\nBlatnik in otroci, Andrej Jaklič in žena, Damijan Šinigoj in družina, Jasna\nŠinigoj in otroci, Rafko Hočevar in žena, Tone Tramte in družina.\n\nZa vso pogostitev in domačnost je kot že tolikokrat doslej\nposkrbel Jože Tomšič. Za pregled opreme je poskrbel Uroš Mervič, za varnost\ntečajnikov pa Anže Tomšič in Klemen Mihalič."
  },
  {
    "id": 218,
    "markdown": "# Kanin 2011 - Skalarjevo brezno\n\nPretekli vikend (24. - 25. septembra 2011)&nbsp;smo trije člani JKNM\n  (Damijan Šinigoj, Matija Gašperšič in Andrej Hudnik)\n  prispevali svoj del k oživitvi nadaljevanja raziskovanj\n  <b>Skalarjevega brezna</b> na Kaninu. Osnovni namen akcije je bil\n  <b>preopremljanje vhodnih brezen </b>do globine cca. 220 m -\n  začetek Galerije dobre in slabe zemlje. Prva (nova) raziskovanja se bodo\n  usmerila predvsem v raziskovanje obeh galerij, perspektivnih nadaljevanj,\n  merjenju med globino 200 in cca. 350+ m.\n\nSpust do omenjenih galerij ni zahteven.&nbsp;Gre za serijo brezen, ki so sedaj\n  varno in udobno opremljena.&nbsp;Ožina je le ena in še ta je\n  kratka in zadosti široka za izhod iz enega od brezen. Zamenjali smo vse\n  <b>vrvi, vponke </b>in<b> ploščice</b>,\n  ponekod tudi <b>sidrišča </b>(fiksi). Vse je bilo v zelo slabem stanju\n  zaradi pretekle uporabe in starosti. Do te globine se pride skozi serijo\n  brezen (42, 15, 20 in 130 m). Vmes je nekaj stopenj, ki se jih prepleza\n  prosto, vendar smo prvo stopnjo vseeno opremili z vrvjo. V brezno smo na\n  začetek galerij spravili tudi večje število vrvi,\n  pritrdišča, vponke, ploščice, transportne vreče,\n  letvice za bivak ter ostalo za nadaljnja raziskovanja.\n\n![Vsaj enkrat se pot začne s klobaso na ognju - petkov tabor pod\n    Kaninom.](https://jknm-novice.s3.eu-central-003.backblazeb2.com/kanin-2011-skalarjevo-brezno-30-09-2011/0_vsaj_enkrat_se_pot_zacne_s_klobaso_na_ognju_petkov_tabor_pod_kaninom.jpg)\n\n![Transport opreme s tovorno žičnico do Koče Petra Skalarja.](https://jknm-novice.s3.eu-central-003.backblazeb2.com/kanin-2011-skalarjevo-brezno-30-09-2011/1_transport_opreme_s_tovorno_zicnico_do_koce_petra_skalarja.jpg)\n\n![Priprava opreme za preopremljanje Skalarjevega brezna.](https://jknm-novice.s3.eu-central-003.backblazeb2.com/kanin-2011-skalarjevo-brezno-30-09-2011/2_priprava_opreme_za_preopremljanje_skalarjevega_brezna.jpg)\n\n![Skupinska ob vstopu v Skalarjevo brezno.](https://jknm-novice.s3.eu-central-003.backblazeb2.com/kanin-2011-skalarjevo-brezno-30-09-2011/4_skupinska_ob_vstopu_v_skalarjevo_brezno.jpg)\n\n![Damijan preopremlja stopnjo v Skalarjevem breznu.](https://jknm-novice.s3.eu-central-003.backblazeb2.com/kanin-2011-skalarjevo-brezno-30-09-2011/5_damijan_preopremlja_stopnjo_v_skalarjevem_breznu.jpg)\n\nJKNM je prispeval:\n\n- undefined\n- undefined\n- undefined\n- undefined\n\nIz drugih klubov so v jami sodelovali&nbsp;še Matej Blažko,\n  Matjaž Božič, Rok Planinc. Pri transportu opreme pa tudi\n  Tadej Sitar in Mateja Mazgan. Delo na zgornjem vhodu sta opravila Claudio\n  Bratos in Matej Blaško, vhod sta označila Robert Rehar ter Vasja\n  Zaman.\n\n![Delirium Tremens 162 m - mala malca za Matijo na polici.](https://jknm-novice.s3.eu-central-003.backblazeb2.com/kanin-2011-skalarjevo-brezno-30-09-2011/6_delirium_tremens_162m_mala_malca_za_matija_na_polici.jpg)\n\n![Šini na polici brezna Delirium Tremens (162 m).](https://jknm-novice.s3.eu-central-003.backblazeb2.com/kanin-2011-skalarjevo-brezno-30-09-2011/7_sini_na_polici_brezna_delirium_tremens_162m.jpg)\n\nMožnosti za naslednjo akcijo so:\n\n- undefined\n- undefined\n- undefined\n- undefined\n\nPotrebujete le čas in dobro voljo. Vse ostalo koordinira&nbsp;Robert\n  Rehar (Ajdovščina). Pomagamo lahko tudi Miha, Damijan in Andrej .\n\n![Enakost počitka in hoje.](https://jknm-novice.s3.eu-central-003.backblazeb2.com/kanin-2011-skalarjevo-brezno-30-09-2011/8_enakost_pocitka_in_hoje.jpg)\n\nHvala Milivoju, oskrbniku koče Petra Skalarja, ki nam s svojo\n  pomočjo lajša transport opreme (tovorna žičnica) in s\n  prijaznostjo pričara dom tam zgoraj.\n\nHvala jamarski reševalni službi<b> </b>za\n  brezplačen prevoz in prispevek opreme za preopremljanje in začetek\n  raziskovanj (vrvi, vponke, ploščice, pritrdišča,\n  transportne vreče).\n\nHvala članom JKNM, ki ste v preteklosti pustili svoj pečat pri\n  raziskavah Skalarjevega brezna in omogočili pridobiti izjemne\n  izkušnje v visokogorskem jamarstvu."
  },
  {
    "id": 221,
    "markdown": "# Raziskovanje in druženje na Hinjah\n\nJamarji iz Hinj so nas v nedeljo, 9. oktobra 2011, ponovno povabili na\n  raziskovalno akcijo. Na močno kraškem terenu okrog Hinj so\n  našli nekaj novih vhodov ter nekaj polšen. Prišlo nas je\n  šest jamarjev, z nami pa sta bila gostitelja Andrej in Franci iz Hinj.\n  Razdelili smo se v dve skupini. Tričlanska ekipa, v kateri so bili\n  Anže, Klemen in Gorazd, se je odpravila v brezno v bližini\n  Andrejeve domačije z namenom širjenja ožine na dnu. Kmalu se\n  jim je pridružil tudi Miha, ki je prišel nekoliko kasneje. Uspeli\n  so razširiti ožino, a jih je po približno 7 m ustavila nova\n  ožina. Druga ekipa, v kateri so bili Tom, Borivoj, Andrej in Franci, pa\n  smo se odpravili raziskovati in meriti jame v okolici Hinj. Najprej smo se\n  odpravili na območje nedaleč od Smuke ter raziskali izjemno jamo.\n  A do jame smo morali premagati visoko žičnato ogrado, s katero so\n  na tej in nasprotni strani ceste Dvor – Kočevje ogradili velika\n  območja za lovišča. Za to je poskrbel Andrej, ki je na\n  prikolico naložil lestvi, za vsako stran ograje eno.\n\n![Lestve so prav prišle za premagovanje visoke ograje.](https://jknm-novice.s3.eu-central-003.backblazeb2.com/raziskovanje-in-druzenje-na-hinjah-12-10-2011/slika_1.jpg)\n\nBrezno ima tri vhode, od katerih sta dva prav mogočna. Spustili smo se\n  na dno širokega prostora, tu je globina 28 m. Širok rov se strmo\n  spusti v prvo dvoranico, splezamo v lepo zakapan rov, ki nas pripelje v\n  čudovito zasigano dvorano, kjer lahko občudujemo vse lepote\n  podzemlja. Po mogočni sigovi kopi se spustimo še 6 m nižje\n  na dno velike dvorane z ravnim ilovnatim dnom. Tu se občasno pojavlja\n  voda, ki najbrž prekrije dno dvorane. Dvorana je na najnižji\n  točki jame v globini 43 m. Na nasprotni strani dvorane je ogromna sigova\n  kopa, po kateri se povzpnemo do stropa dvorane, kjer je še 3 m dolg rov.\n  Tu je tudi konec jame, dolge 83 m, ki po dolžini in lepoti zasluži\n  ime Kraljica Hinj.\n\n![Tom se spušča skozi enega od vhodov.](https://jknm-novice.s3.eu-central-003.backblazeb2.com/raziskovanje-in-druzenje-na-hinjah-12-10-2011/slika_2.jpg)\n\n![Andrej občuduje.](https://jknm-novice.s3.eu-central-003.backblazeb2.com/raziskovanje-in-druzenje-na-hinjah-12-10-2011/slika_3.jpg)\n\n![Franci v lepo zasigani dvorani.](https://jknm-novice.s3.eu-central-003.backblazeb2.com/raziskovanje-in-druzenje-na-hinjah-12-10-2011/slika_4.jpg)\n\nOdpravimo se do vznožja Svinjskega vrha, kjer sta dve jami in vsaka ima\n  nekaj posebnosti. V prvo se skozi širok vhod lahko spustimo prosto na 10\n  m globoko dno. Tu je manjša dvoranica, iz katere vodi ozek »S«\n  meander. Ko se splazimo čez, nas pričaka lepo zasigana dvoranica.\n  Skupna dolžina jame je 22 m, globina pa 10 m.\n\n![Do lepo zasigane dvoranice moramo premagati ozek meander.](https://jknm-novice.s3.eu-central-003.backblazeb2.com/raziskovanje-in-druzenje-na-hinjah-12-10-2011/slika_5.jpg)\n\nLe lučaj stran je drugo, mogočno brezno. Na dnu je velika dvorana\n  lepo zasigana, konča se z lepo zasigano kamrico. Dolžina 30 m,\n  globina 20 m.\n\n![Zasigana kamrica na koncu mogočnega brezna.](https://jknm-novice.s3.eu-central-003.backblazeb2.com/raziskovanje-in-druzenje-na-hinjah-12-10-2011/slika_6.jpg)\n\nOnstran Hinj proti Prevolam se spustimo še v 17 m globoko enostavno\n  brezno, kjer naj bi bilo ozko nadaljevanje za širiti. A je bila na dnu\n  velika polivinilasta vreča z živalskimi ostanki, zadeva je precej\n  smrdela, zato smo dobro vidno nadaljevanje ob »žaklju« pustili\n  za drugič, ko bo manj smrdelo, seveda če ne bo še bolj\n  zabasano z novimi smetmi.\n\n![Tom se je pripravil za širjenje, a je bilo, kar je bilo, crkovina\n    namreč.](https://jknm-novice.s3.eu-central-003.backblazeb2.com/raziskovanje-in-druzenje-na-hinjah-12-10-2011/slika_7.jpg)\n\n»Imamo še tri polšne za odpreti«, je pravil Andrej. In\n  ker je bilo še dovolj časa, in ker so bile na kupu, se odpravimo\n  do prve. Malo odmaknemo kamne, Franci zleze noter, a se konča z majhno,\n  s kamni zasuto kamrico v globini 3 m. Sosednja je obetala nekoliko več.\n  Bilo je potrebno odmakniti večjo skalo, zagozdeno v vhodu, zato smo jo\n  navezali na vrv in poskusili potegniti ven, a nam ni uspelo. Zato smo jo\n  razbili, Borivoj pa se je spustil prosto 3 m na dno. Konec, zasuto z ilovico,\n  sicer pa lepo zasigano. Tudi s tretjo ni bilo uspeha, razširili smo\n  vhod, Andrej je zlezel noter, a le 3 m, spet konec. Povrh pa najdemo lep vhod,\n  a spet le 3 m. Kot zakleto, začarana globina 3 m, polšne so nas\n  tokrat krepko premagale.\n\n![Trije so delali, eden pa le fotografiral.](https://jknm-novice.s3.eu-central-003.backblazeb2.com/raziskovanje-in-druzenje-na-hinjah-12-10-2011/slika_8.jpg)\n\nNa akciji so sodelovali Anže Tomšič, Klemen Mihalič,\n  Gorazd Plut ter Mihael Rukše, ki so širili na dnu Andrejevega\n  brezna ter Andrej Jaklič, Franci Blatnik, Jože Tomšič\n  in Borivoj Ladišić, ki smo raziskovali, merili, fotografirali ter\n  odpirali polšne. Seveda je na koncu akcije sledila gostija in\n  druženje, kot vedno v Hinjah."
  },
  {
    "id": 301,
    "markdown": "# Tečaj JRS v Gorjah\n\n\"Vaja dela mojstra\" pravi milijonkrat povedan in zguljen pregovor. Žal to popolnoma drži, a ker svet ni narejen za lenuhe, se moramo tudi bodoči reševalci usposabljati, da postanemo mojstri za reševanje iz jam. Tako smo se minulo soboto v okviru tečaja Jamarske reševalne službe Slovenije zbrali na steni v Gorjah, da naredimo korak dlje v osvajanju reševalnih manevrov, ki so za začetnika obilni in nič manj zahtevni za izkušenega. Da smo čim bolj izkoristili dan smo začeli zgodaj.\n\n![Tale 15 m previsna stena je kot narejena za nas.](https://jknm-novice.s3.eu-central-003.backblazeb2.com/tecaj-jrs-v-gorjah-24-04-2013/dsc_0308_01.jpg)\n\nNajprej so nam inštruktorji demonstrirali posamezne manevre, nato pa smo bili na vrsti mi. Zajeli smo celoten spekter manevrov, ki so potrebni za varno reševanje: tovariško pomoč snemanja ponesrečenca z vrvi, priprava nosil in uporabo med dvigom, dvig ponesrečenca s protitežo, prepenjanje nosil na žičnici, prehod vozla skozi sistem Bernard in druge.\n\n![Priprava ponesrečenca v nosilih je pomembna za udobnost, predvsem za j….](https://jknm-novice.s3.eu-central-003.backblazeb2.com/tecaj-jrs-v-gorjah-24-04-2013/dsc_0232_01.jpg)\n\n![Inštruktor Walter na žičnici demonstrira prepenjanje nosil čez sidrišče.](https://jknm-novice.s3.eu-central-003.backblazeb2.com/tecaj-jrs-v-gorjah-24-04-2013/dsc_0287_01.jpg)\n\n![Anže sproščeno in zanesljivo izdeluje sidrišča za žičnico.](https://jknm-novice.s3.eu-central-003.backblazeb2.com/tecaj-jrs-v-gorjah-24-04-2013/dsc_0108_01.jpg)\n\n![Reševalska je ta…](https://jknm-novice.s3.eu-central-003.backblazeb2.com/tecaj-jrs-v-gorjah-24-04-2013/dsc_0445_01.jpg)\n\n![Tico ...](https://jknm-novice.s3.eu-central-003.backblazeb2.com/tecaj-jrs-v-gorjah-24-04-2013/dsc_0449_01.jpg)\n\nNa vaji je bilo prisotnih tudi nekaj hrvaških reševalcev, s katerimi sodelujemo v projektu EU Proteus. Opaziti je bil precejšen napredek, a ker malenkosti tvorijo popolnost, bo potrebnih še nekaj ur vaj, saj si polovičarstva v reševanju iz jam ne smemo privoščiti.\n\nIz našega kluba smo sodelovali Matija Gašperšič, Primož Paterneš, Damijan Šinigoj, Anže Tomšič in Jernej Tramte (fotografije)."
  },
  {
    "id": 302,
    "markdown": "# Židovec ponovno preseneča\n\nIskanje novih jam je sicer prijetno, a dostikrat naporno opravilo. V želji, da bi izvohali tiste  kotičke, kjer bi te presenetila kakšna pozabljena kraška lepotica, se človek včasih nehote zapleza ali zaplete v gostem rastju (na že tako običajno težko prehodnih terenih) ali pa preprosto izgubi.  Tudi orientacija utegne biti problem, sploh če ti odpove GPS naprava. Tedaj se pač znajdeš po svoje.\n\nNa Poljanski gori smo Židovcu in njegovi okolici pred leti že posvečali veliko pozornosti. Takrat smo ob pomoči gozdarjev, največkrat pa kar sami, locirali in raziskali zajetno število novih jam. Ob odkritju Čaganke se je seveda delovni zanos preselil vanjo, a sem ter tja se je še našlo kaj novega. Res pa je tudi, da terenske akcije niso bile več tako intenzivne kot leta poprej. Tudi splošen občutek je bil, da je večinoma v veliki meri že vse pregledano in zares velikih in globokih jam enostavno ni več. Letošnja zima in debela snežna odeja je sicer pripomogla, da se je našlo nekaj novih dihalnikov, ki pa so bili milo rečeno porazni.\n\nA ker je v vsaki slabi stvari tudi nekaj dobrega, je splet okoliščin nanesel, da smo prišli do odkritja, ki nam je ponovno pognal adrenalin po telesu in oči premaknil na peclje. Eden izmed dihalnikov, katerega sva sredi aprila raziskala s Kacotom, je bil le nekakšna odskočna deska do nečesa veliko večjega. Tistega dne se nama je obema zavoljo nekih opravkov mudilo domov, tako da je jama bila sicer pregledana in izmerjena, a pomanjkljivo dokumentirana, brez dostopa, fotografij, itd… Zato sem se nekaj dni kasneje vrnil in uredil manjkajoče. Ker pa mi je za razliko od prejšnjič sedaj časa ostajalo, sem se odločil, da še malo pregledam okolico, ki je bila zaradi pozne pomladi še vedno lepo pregledna, brez listne vegetacije, klopov in še kaj, a zato z velikimi in svežimi odtisi medvedjih šap. In glede na to, da so medvedi spomladi lačni in zaradi dolge zime letos še posebej tečni, sem kar lepo strigel z ušesi in očmi. Zagrizel sem se torej proti severnemu vrhu podolgovatega, na kamelje grbe spominjajočega Židovca in že po nekaj minutah naletel na ogromen vhod.\n\n![Šini na vrvici.](https://jknm-novice.s3.eu-central-003.backblazeb2.com/zidovec-ponovno-preseneca-30-04-2013/slika_01.jpg)\n\nPrepričan, da je vse skupaj le plitek udor, sem suvereno zakoračil proti robu in potem enako hitro tudi nazaj, kajti pod menoj se je odprl pravi pravcati Dantejev pekel. Brcnil sem preperelo vejo, ki je zažvižgala v globino in se nekje spodaj, štiri do pet sekund kasneje, zamolklo raztreščila. Ker sem vedel, da je na tem območju že kar nekaj registriranih globokih jam, nisem bil posebej evforičen. Jamo sem za vsak slučaj lociral in se odpravil dalje, oziroma nazaj proti avtomobilu po krožni poti. A nisem prehodil niti 30 m, ko sem opazil nov vhod, podobnih dimenzij in z podobno globino kot pri prejšnjem. V tem trenutku sem pa začel že malo razmišljati, kateri dve brezni, tako blizu skupaj in z tako globino bi to lahko bili. In bolj kot sem tuhtal, bolj se mi je dozdevalo, da gre tu za nekaj novega, torej še neraziskanega. Da sem razmišljal pravilno, sem ugotovil kasneje doma, ob pregledu vsega gradiva in dokumentacije tega območja. Obetavni brezni sem omenil nekaj klubskim tovarišem, kateri smo si seveda takoj zadali za cilj raziskati jih v bližnji prihodnosti\n\n![Mogočna, 60 m globoka vhodna vertikala.](https://jknm-novice.s3.eu-central-003.backblazeb2.com/zidovec-ponovno-preseneca-30-04-2013/slika_02.jpg)\n\nV nedeljo, 28. aprila, smo, oziroma sva s Šinijem (ker je Kaco zbolel in je še nekdo odpovedal) tako krenila proti Poljanski gori, parkirala v bližini Čaganke in zakoračila novim dogodivščinam naproti. Vmes sva za aklimatizacijo »skočila« še v dve pred nedavnim odkriti brezni, spodobnih dimenzij, a s klavrnim koncem. Recimo temu predjed, kajti glavna poslastica je še sledila. Vhod naju je seveda pričakal v vsej svoji prvinskosti. Že kaj kmalu sva ugotovila, da oba vhoda vodita v isti prostor spodaj, kaj prostor – ambient. Kakih 25 m nižje sta se oba jaška združila v veličastno dvorano, ki jo je na drugem koncu bogatil snop svetlobe, prodirajoč iz sosednjega, višje ležečega vhoda in padajoč 50 m globoko.\n\n![V najnižji točki je debel čep iz snega in ledu.](https://jknm-novice.s3.eu-central-003.backblazeb2.com/zidovec-ponovno-preseneca-30-04-2013/slika_03.jpg)\n\n![Slikovita dvorana z ledenimi skulpturami.](https://jknm-novice.s3.eu-central-003.backblazeb2.com/zidovec-ponovno-preseneca-30-04-2013/slika_05.jpg)\n\nSva strmela v tisti, kot od Boga poslan prizor in se nisva mogla načuditi igri narave. Nekaj podobnega, le v večjem obsegu je moč videti v Kačni jami pri Divači. Spodaj naju je pričakal pravi pravcati mali ledenik, kjer bi že prav prišle dereze in cepin ter temperatura okoli ledišča. Je bilo res mrzlo, tako da naju je po kaki uri mrzličnega iskanja nadaljevanja in kasneje, ko sva že nekoliko obupala ter se posvetila fotografiranju in meritvam, že pošteno zanohtalo.\n\n![Igra svetlobe.](https://jknm-novice.s3.eu-central-003.backblazeb2.com/zidovec-ponovno-preseneca-30-04-2013/slika_06.jpg)\n\nV najnižji točki dvorane v globini 60 m je sicer možno, da gre še naprej, a je trenutno čep iz snega in ledu tako velik in obsežen, da se tega ni dalo oceniti. Bo treba torej čez kak mesec ali dva ponovno notri in preveriti. Verjetnost je sicer majhna, a obstaja. In če se izkaže, da je stvar nepreklicno zaključena, je jama vsekakor  še vredna obiska, saj takih slikovitih orjakinj pri nas ni ravno na pretek.\n\n![Pogled navzgor proti dvojnemu vhodu.](https://jknm-novice.s3.eu-central-003.backblazeb2.com/zidovec-ponovno-preseneca-30-04-2013/slika_04.jpg)\n\nPrijeten dan sva zaključila s podoživljanjem vtisov ob Čaganki."
  },
  {
    "id": 243,
    "markdown": "# Jame od Jame do Lazine\n\nV soboto, 21. januarja 2012, sva Andrej in Borivoj raziskala nekaj jam na potezi Jama – Lazina. Prva na seznamu je bila Jama ob cesti Jama – Lašče, ki je že registrirana. Ima zelo nizko katastrsko številko 426, bila je brez zapisnika in načrta, zato sva jo pregledala ter izmerila. Skozi 17 m globoko vhodno brezno se spustimo v razvejano jamo, skupna globina je 20 m, dolžina pa 62 m. Pod vhodnim breznom je večja količina smeti.\n\n![Vhod v Jamo ob cesti Jama – Lašče.](https://jknm-novice.s3.eu-central-003.backblazeb2.com/jame-od-jame-do-lazine-31-01-2012/slika_1.jpg)\n\n![Smeti pod vhodnim breznom.](https://jknm-novice.s3.eu-central-003.backblazeb2.com/jame-od-jame-do-lazine-31-01-2012/slika_2.jpg)\n\nPotem sva se odpravila v bližnji mogočen morfološki objekt - udornico Globočica. Na karti je prav tam zarisana jama, ki bi se morebiti res lahko odpirala pod mogočno zahodno steno udornice, a je globel zasuta z več 100 m<sup>3</sup> odpadkov vseh sort. Zasledimo gradbeni material, veliko je steklene volne, avtomobilske karoserije, avtomobilske gume, pohištva, gospodinjski aparati ...\n\n![Globočica je zasuta z ogromno količino smeti in odpadkov.](https://jknm-novice.s3.eu-central-003.backblazeb2.com/jame-od-jame-do-lazine-31-01-2012/slika_3.jpg)\n\nPri Smuki sva zavila z glavne ceste do lovskega strelišča, kjer se odpira enostavno in 10 m globoko brezno, imenovala sva ga Streliško brezno.\n\n![Pred vhodom v Streliško brezno.](https://jknm-novice.s3.eu-central-003.backblazeb2.com/jame-od-jame-do-lazine-31-01-2012/slika_4.jpg)\n\nPo okusnem kosilu, ki ga je pripravila Andrejeva soproga ter ogledu smučarske tekme na TV, sva se odpravila v bližino Lazine, kjer sva v večji globeli raziskala dva objekta. Tu dominira velik spodmol s 13,6 m širokim in 4,4 m visokim zevajočim vhodom. Na koncu 12 m dolge dvorane je še 5 m dolg ozek meander, kjer se jama zaključi.\n\n![Spodmol pri Lazini.](https://jknm-novice.s3.eu-central-003.backblazeb2.com/jame-od-jame-do-lazine-31-01-2012/slika_5.jpg)\n\n![Meander na koncu spodmola.](https://jknm-novice.s3.eu-central-003.backblazeb2.com/jame-od-jame-do-lazine-31-01-2012/slika_6.jpg)\n\nSlabih 20 m stran od spodmola se pod robom globeli odpira brezno z velikim vhodom. Vhodno brezno je globoko 11 m. Spustimo se na dno večjega prostora, ki se pod vhodnim breznom nadaljuje 10 m proti zahodu in 25 m po blatnem in strmem podoru proti vzhodu. Pregledala sva še 7 m globoko brezno, kjer je najnižja točka jame v globini 18 m, skupna dolžina pa je 48 .\n\n![Vhod v Brezno pri Lazini.](https://jknm-novice.s3.eu-central-003.backblazeb2.com/jame-od-jame-do-lazine-31-01-2012/slika_7.jpg)\n\n![Medsebojni položaj spodmola in brezna.](https://jknm-novice.s3.eu-central-003.backblazeb2.com/jame-od-jame-do-lazine-31-01-2012/slika_8.jpg)\n\nKo sem meril zahodni rov, se je Andrej spustil po strmem blatnem podoru do konca vzhodnega dela jame, potem se je po strmem blatnem podoru vrnil do mene. Da bi izmeril tudi vzhodni del jame, sem se tudi jaz spustil po strmem blatnem podoru, za mano se je spustil tudi Andrej, Po končanih meritvah sem se povzpel po strmem blatnem podoru, za mano se je po istem podoru povzpenjal tudi Andrej, pa je zavpil: \"Kaj je pa to?\" Zadevo je iz sredine strmega blatnega podora premaknil pod steno, da ne bi kdo morebiti stopil na zadevico, če se bo sprehajal po strmem blatnem podoru dol in gor, jaz sem pa fotografiral.\n\n![Sprehajališče po strmem blatnem podoru.](https://jknm-novice.s3.eu-central-003.backblazeb2.com/jame-od-jame-do-lazine-31-01-2012/slika_9.jpg)\n\n![Kaj je pa to?](https://jknm-novice.s3.eu-central-003.backblazeb2.com/jame-od-jame-do-lazine-31-01-2012/slika_10.jpg)\n\nNa akciji sva sodelovala Andrej Jaklič in Borivoj Ladišić."
  },
  {
    "id": 244,
    "markdown": "# Čaganka - presežena magična globina 300 m\n\nLeto 2012 je leto, v katerem praznujemo 50 let delovanja. V Jamarskem klubu Novo mesto ne čakamo na srečo, temveč si srečo ustvarjamo s težkim delom. Manjše skupine jamarjev, ki se vsak vikend in med tednom podajajo na teren, iščejo in raziskujejo nove jame ter brezna. Naša raziskovalna vztrajnost in številčnost akcij prinese tudi rezultate in odkritja, kot je bilo to v primeru jame Čaganka.\n\nV letu 2008, ko sta Srečko Vidic in Borivoj Ladišić jamo našla, ni nihče slutil ali vedel, kakšne bodo posledice odkritja. Od njune prve akcije pa do zadnje, ki je potrdila, da delamo na rekordni jami na geografskem območju Dolenjske in Bele krajine, je bilo v Čaganki izpeljanih 49 akcij, ki so jamo postopoma podaljševale in poglabljale. Vendar vse akcije le niso bile uspešne in marsikdaj smo se iz jame vrnili mokri, blatni, utrujeni in s prepričanjem, da je konec. Ko smo se dobili v klubskih prostorih in se pogovarjali, kaj vse smo v določenem delu jame še opazili, smo ponovno dobili voljo za nadaljevanje raziskav.\n\n![Anže in Andrej se pripravljata za vstop v jamo.](https://jknm-novice.s3.eu-central-003.backblazeb2.com/caganka-presezena-magicna-globina-300-m-01-02-2012/dsc01314.jpg)\n\nOb delu v glavnem rovu je steklo tudi raziskovanje v Klepčevih delih, kaminih in ne nazadnje tudi v nevarnih podorih. Slednje nas je pripeljalo v nove globine in težko prehodne meandre. Dolgotrajna suša, ki se v jami močno pozna, pa nam omogoča nekoliko lažje raziskovanje. Ni pršenja vode, ki bi te hitro ohladila in pobrala toplotno energijo iz telesa. Zadnji dosežek nas je pripeljal do manjšega aktivnega vodnega toka, ki se izgublja v nam še neznane globine Poljanske gore. Njegovo odkritje ni bilo ne lahko in ne hitro - akcije, ki se v zadnjem letu nizajo druga za drugo, pa nas postopoma in počasi vodijo vse globlje.\n\nPo analizi zadnje akcije, smo v soboto, 28. januarja 2012, jamo ponovno obiskali. Pričakovanja so bila majhna - pred sabo smo imeli nalogo prebiti se skozi meander, ki mu ni bilo videti konca. Že ponoči sta se na bivakiranje odpravila Šini in Tico - prespala sta v Južnem rovu, da bi se kasneje odpravila pred meander in začela z napredovanjem.\n\n![Tako se za armaflex konča bližnje srečanje s polhi na globini 200 m! Šini, ki jo je odnesel brez praske, pravi, da je videl sledi tudi v novih delih proti globini 300 m.](https://jknm-novice.s3.eu-central-003.backblazeb2.com/caganka-presezena-magicna-globina-300-m-01-02-2012/dsc01323.jpg)\n\nŠinija in Tico smo v jutranjih urah dohiteli in prebudili Andrej, Anže in Miha. Sledila je kava, pospravljanje in prišleki smo bili prvi na vrsti za nadaljevanje preboja. Ure so neopazno minevale in prijetno vzdušje je pripomoglo, da smo kmalu premagali del meandra, ki je ustavil skupino pred enim tednom. Ker nam je zmanjkalo električne energije, smo za nadaljevanje uporabili naravna pritrdišča. Meander se je vsakih nekaj metrov razširil in znova zožil, na srečo ne preveč, da se ne bi splazili naprej.\n\n![Andrej nadzoruje Anžeta pri premagovanju meandra.](https://jknm-novice.s3.eu-central-003.backblazeb2.com/caganka-presezena-magicna-globina-300-m-01-02-2012/dsc01329.jpg)\n\nV nekem delu meandra ni bilo možno narediti pritrdišča ... Člani ekipe smo se odločili, da bomo varovali tistega, ki se bo spustil v naslednje brezno, zato smo naredili živo sidrišče ...\n\n![Bo zveza popkovin zdržala Mihatovo težo?](https://jknm-novice.s3.eu-central-003.backblazeb2.com/caganka-presezena-magicna-globina-300-m-01-02-2012/zivo_sidrisce.jpg)\n\nKot najlažji med prisotnimi sem se spustil v neznano in ko sem prišel do neprehodne ožine, sem ostal še brez vrvi. Vrnil sem se po merilno opremo in pri ponovnem spustu se mi je pridružil še Andrej. Skupaj sva izmerila raziskane dele.\n\n![Ekipa, ki se je prva spustila na globino pod 300 m: Andrej Gašperič, Mihael Rukše, Matija Gašperšič – Tico, Anže Tomšič in Damjan Šinigoj.](https://jknm-novice.s3.eu-central-003.backblazeb2.com/caganka-presezena-magicna-globina-300-m-01-02-2012/dsc01331.jpg)\n\nVrnitev je bila naporna. Drug za drugim smo se vzpenjali po meandru, galerijah, breznih in občutek nam je veleval, da smo v Čaganki dosegli in presegli rekordno globino 300 m. Naše občutke je bilo treba potrditi še z meritvami, ki smo jih opravili. Po združitvi vseh dosedanjih meritev je bil potrjen nov in prelomen globinski rekord v Čaganki  - 305 m globine in 1196 m poligona.\n\n![Izračun v programu Speleoliti.](https://jknm-novice.s3.eu-central-003.backblazeb2.com/caganka-presezena-magicna-globina-300-m-01-02-2012/caganka_28_01_2012_01.jpg)\n\n![Anže se med vračanjem iz jame veseli dosežene globine ;-)](https://jknm-novice.s3.eu-central-003.backblazeb2.com/caganka-presezena-magicna-globina-300-m-01-02-2012/dsc01337.jpg)\n\nČe povzamem: nekaj smo se hecali z meandrom, prišli skozi, se plazili po blatu in se spuščali po kratkih stopnjah, naredili živo sidrišče, malo merili, se jezili na prasice (transportne vreče) in ob pol enih zjutraj prišli v nedeljsko jasno in mrzlo noč.\n\nAkcijo, ki je za Šinija in Ticota trajala 24 ur, za ostale pa 14 ur, so spremljali še nekateri člani, ki jih je skrbelo za našo varnost. Sicer pa smo se klubskega pomnika za zgodovino v jami veselili Damijan Šinigoj – Šini, Matija Gašperšič – Tico, Andrej Gašperič, Anže Tomšič in Mihael Rukše.\n\nČestitke odkriteljem, vsem dosedanjim raziskovalcem, podpornim ekipam in ostalim, ki so kakorkoli pripomogli k najnovejšemu uspehu Jamarskega kluba Novo mesto.\n\n<b>Mihael Rukše</b>\n\nNova globinska znamka ni naključje, temveč plod načrtnega dela. Da se\n je v Čaganki v tem in predvsem v preteklem letu veliko dogajalo, je razvidno tudi iz \nsosledja novičk na naši spletni strani. Tukaj je njihov zbir:\n\n13.2.2011 <a href=\"/novica?id=124\" target=\"_blank\">Čaganka - ponovno rojstvo</a><br>6.5.2011 <a href=\"/novica?id=198\" target=\"_blank\">Čaganka - jamarski tabor 2011<br></a>23.8.2011 <a href=\"/novica?id=211\" target=\"_blank\">Čaganka - na pragu novega rekorda</a><br>30.8.2011 <a href=\"/novica?id=212\" target=\"_blank\">Čaganka - nov globinski rekord Dolenjske in Bele krajine</a><br>2.9.2011 <a href=\"/novica?id=213\" target=\"_blank\">Čaganka - ožinica in polh</a><br>13.9.2011 <a href=\"/novica?id=215\" target=\"_blank\">Čaganka - uradna rekordna globina</a><br>25.10.2011 <a href=\"/novica?id=226\" target=\"_blank\">*?#$\"!%&amp; pa Dolenjske jame!</a><br>21.11.2011 <a href=\"/novica?id=228\" target=\"_blank\">V kateri jami tiči Zajc?</a><br>8.1.2012 <a href=\"/novica?id=238\" target=\"_blank\">Čaganka (še) ne da!<br></a>17.1.2012 <a href=\"/novica?id=240\" target=\"_blank\">Čaganka - nov rekord je 278 m</a>\n\nZa radovedne je na voljo tudi <a href=\"https://jknm.s3.eu-central-1.amazonaws.com/caganka-presezena-magicna-globina-300-m-01-02-2012/caganka_iztegnjeni_profil_28_01_2012_novi_deli.jpg\" target=\"_blank\">iztegnjeneni profil</a> ter <a href=\"https://jknm.s3.eu-central-1.amazonaws.com/caganka-presezena-magicna-globina-300-m-01-02-2012/caganka_tloris_novi_deli.jpg\" target=\"_blank\">tloris </a>novih delov."
  },
  {
    "id": 246,
    "markdown": "# Zimski obisk Skalarjevega brezna\n\nKampiranje 600 metrov pod površjem in 1700 metrov nad morjem ni mačji kašelj, zato sem se pred odhodom spraševal, ali\n  sem dovolj pripravljen in ali bom zmogel. Nešteto stvari se mi je pletlo v glavi. Bolj ko so se bližali dnevi proti\n  11. februarju 2012, bolj izrazite so bile \"spletke\" v glavi. Pa ne da nisem navajen kampirati in spati z jamarji\n  moškega spola (kar se je na koncu izkazalo za trd oreh), ampak če bom zmogel in kaj se bo v meni dogajalo, ko bom\n  visel nad 300 metrskim breznom. Še dobro, da smo odhod planirali mesec prej, da sem se pripravil, kajti če se ne bi,\n  bi mi od pritiska verjetno razširilo celo ritnici. Verjetno veste kako močni sta, saj je že Šini pisal o njiju.\n\nIn začelo se je. Če bi prej vedel kako, bi potegnil še dve uri spanca, saj smo zbrani Miha, Šini, Klemen, Anže in jaz\n  v klubu čakali 2 uri in se odločali, ali sploh gremo ali ne. Kajti zaradi burje, ki je takrat divjala, ni obratovala\n  Kaninska žičnica in podrl se nam je plan. Pa vendar smo se odločili, da gremo! Če ne po slovenski, bomo šli pa po\n  italijanski strani. V Ljubljani smo pobrali še Ticota, Matjaža in Bora in šibali, saj je bila ura že okoli enajst.\n  Tokrat bi prav prišle intervencijske luči na strehi kombija, ki jih Anže, kot vestni šofer ni dovolil vključiti. Kar\n  hitro je minila vožnja, ko smo prišli na cilj. No, morali smo priti samo še na 2335 m visoko na Kanin, kjer leži vhod\n  v Skalarjevo brezno. A se je zataknilo, ko smo izvedeli, da žičnica ne obratuje. Nastopil je trenutek čohanja po\n  glavi. In načohali smo, da prespimo in poskusimo naslednji dan. Čeprav smo cel večer po televiziji gledali King\n  Kong-a, se je izplačalo. Na D postaji na vrhu Kaninskega smučišča smo se ločili v dve skupini. Prva skupina (Miha,\n  Matjaž in jaz) smo šli pol ure naprej, ker je bilo potrebno še izkopati vhod.\n\n![Dosedanji načrt jame.](https://jknm-novice.s3.eu-central-003.backblazeb2.com/zimski-obisk-skalarjevega-brezna-12-03-2012/slika_0.jpg)\n\n![Do vhoda je treba globoko zajeti sapo. Foto: Matija\n    Gašperšič.](https://jknm-novice.s3.eu-central-003.backblazeb2.com/zimski-obisk-skalarjevega-brezna-12-03-2012/slika_1.jpg)\n\n![Šini se veseli, ker ni cel padel v luknjo. Foto: Anže Tomšič.](https://jknm-novice.s3.eu-central-003.backblazeb2.com/zimski-obisk-skalarjevega-brezna-12-03-2012/slika_2.jpg)\n\nNaj povem, da je jama globoka 911 metrov in nosi potencial nekje do 1800 metrov, kar bi jamo uvrstilo na vrh svetovne\n  lestvice najglobljih. Kakorkoli, ko smo švignili v temo, tega nisem imel v mislih. Predvsem sem se ukvarjal z jamo in\n  s sabo, Matjaža, ki je bil pred mano pa vseskozi spraševal, ali smo že nad prvim velikanskim breznom. Prvih 70\n  globinskih metrov je bilo za ogrevanje, da je ritnica stisnila pravi čas in dovolj močno, ko je nastopilo prvo\n  dvestometrsko brezno. Ko pa se je začelo, je strah nekoliko zletel po breznu, saj sem bil tako osredotočen na spust,\n  da ni bilo časa za kaj drugega. V meandru, ki je sledil, je bil dobro viden poševni prelom, ki ga je menda zaslediti\n  tudi na dnu jame. Zaradi nevarnega prečenja na začetku meandra deset metrov navzdol, smo stopnjo opremili z vrvjo.Po\n  petih urah smo prišli do bivaka, ki je na&nbsp;globini okoli 560 metrov.\n  Ta leži v fosilnem rovu, kateri povezuje 300 metrov globoko\n  brezno&nbsp;Rolling Stones z breznom Klymkina jama. Kaj kmalu smo se v\n  kampu&nbsp;udomačili in ga uredili za udobnejša nadaljnja bivakiranja. Pred\n  spanjem smo izmerili še en del&nbsp;rovov in skupaj končali v bivaku, ki je bil\n  sicer po širini in dolžini&nbsp;premajhen za osem jamarjev.\n\n![Matjaž se kot prvi veseli ležišča, a na koncu ni bil nihče\n    zadovoljen z udobjem.](https://jknm-novice.s3.eu-central-003.backblazeb2.com/zimski-obisk-skalarjevega-brezna-12-03-2012/slika_3.jpg)\n\n![Priprava vegeterijanske večerje, ki so jo nama z Matjažem zavidali. A ker vegeterijanci radi delimo, so jo imeli\n    tudi ostali čast poizkusiti. Foto: Damijan Šinigoj.](https://jknm-novice.s3.eu-central-003.backblazeb2.com/zimski-obisk-skalarjevega-brezna-12-03-2012/slika_6.jpg)\n\nNaslednji dan je bil delovni, tako da smo izmerili celotno galerijo fosilnih rovov in opremili Rolling Stones do\n  globine 70 metrov, kjer smo iskali okna v možna vzporedna brezna. Od bivaka do meandra Strela smo na novo preopremili\n  nekaj kritičnih pritrdišč in razširili dva prehoda, kar bo v pričakovanih prihodnjih raziskavah olajšalo gibanje.\n\n![Takole je gledal Miha, ko se je vrnil iz 300 m brezna Rolling Stones. Foto: Damijan Šinigoj.](https://jknm-novice.s3.eu-central-003.backblazeb2.com/zimski-obisk-skalarjevega-brezna-12-03-2012/slika_7.jpg)\n\n![Matjaž med prečenjem Rolling Stonesa.](https://jknm-novice.s3.eu-central-003.backblazeb2.com/zimski-obisk-skalarjevega-brezna-12-03-2012/slika_8.jpg)\n\nPred sabo smo imeli še eno noč v bivaku, kjer naj bi nabrali moči za izhod iz jame naslednje jutro. Vendar mislim, da\n  smo jo s tiščanjem in stiskanjem v premajhnem prostoru več porabili kot pridobili. Na povratku iz jame, ki je trajal\n  celih osem ur, smo izmerili del jame od bivaka do brezna Delirium tremens. Nastali načrt, posebej tloris, ki ga do\n  sedaj ni bilo, bo precej pripomogel pri načrtovanju nadaljnjih raziskav.\n\n![Zadnje psihične priprave pred odhodom na površje.](https://jknm-novice.s3.eu-central-003.backblazeb2.com/zimski-obisk-skalarjevega-brezna-12-03-2012/slika_5.jpg)\n\n![Skupinska pred bivakom.](https://jknm-novice.s3.eu-central-003.backblazeb2.com/zimski-obisk-skalarjevega-brezna-12-03-2012/slika_4.jpg)\n\nNe morem opisati trenutka, ko sem začutil prve odboje sončnih žarkov od skal. In barve, na katere sem reagiral, kot\n  da bi prvič prišel iz črno-belega v barvni svet. Ne morem tudi opisati, kako živega sem se počutil tiste dni in prav\n  tako ne morem opisati, kako mi v srcu ležijo tisti stiski rok so-jamarjev ob vrnitvi iz jame. Pri povratku v dolino\n  smo res imeli srečo, saj smo v zadnji minuti ujeli Kaninsko žičnico. Zaradi te sreče smo tudi zvečer jedli\n  tradicionalno jamarsko pico in spali na domačem mehkem ležišču.\n\nZ besedami opisati Skalarjevo brezno je, kot bi govoril iz jame na površje. Dojameš ga lahko samo, če ga doživiš. Tri\n  dni bivanja in raziskovanja 600 m pod površjem je pravzaprav popoln odmik od vsakdanjika, saj sem ob vrnitvi domov\n  dobil občutek, da sem bil odsoten cel mesec.\n\nSodelovali: Matjaž Božič in Bor Vidic (DZRJ Simon Robič, Domžale) ter Mihael Rukše, Klemen Mihalič, Damijan Šinigoj,\n  Matija Gašperšič, Anže Tomšič in Jernej Tramte (vsi JKNM)."
  },
  {
    "id": 245,
    "markdown": "# Čaganka - zimski tabor\n\nTa vikend (2., 3. in 4. marec 2012) je potekal tabor pri Čaganki, ki je minil v jubilejnem vzdušju. Od odkritja jame, 20. julija 2008, pa do sedaj je namreč v Čaganki in ob njej potekalo natanko 50 akcij. Na 24-ih akcijah smo širili dele jame, 13 akcij je bilo raziskovalnih, na 6-ih akcijah smo plezali kamine, ostale akcije pa so bile tudi fotografske, ogledne, raz-opremljevalne, opremljevalne, merilne, … Čaganko je v tem času obiskalo 44 jamarjev iz različnih jamarskih društev iz cele Slovenije. Krona truda na teh 50-ih akcijah je globina jame 305 m in dolžina poligona 1196 m.\n\nKer letos naš jamarski klub praznuje 50. letnico, smo se odločili, da jubilejno 50. akcijo obeležimo z taborom. V petek popoldne smo se Damijan, Tico, Andrej Jaklič in Klemen s polno Lado Nivo odpeljali proti jami. Najprej smo se lotili postavljanja velikega šotora in ko je že skoraj stal, sem se spomnil, da sem v klubu pozabil eno stranico šotora (na prejšnji akciji pa sem pozabil streho). Na srečo je imel Anže v planu, da pride proti večeru za nami. Naročili smo mu, naj pripelje pozabljeno stranico in še nekaj ostale pozabljene opreme. Ko smo pripravili tabor in nažagali goro drv, pa smo sedli k zasluženemu počitku. Seveda sta se nam pri tem delu pridružila jamarska navdušenca Nejc in Marko, ki sta nam krajšala pozne večerne ure.\n\n![Tokrat nam je skoraj uspelo postaviti kompleten šotor.](https://jknm-novice.s3.eu-central-003.backblazeb2.com/caganka-zimski-tabor-06-03-2012/20120302_165629.jpg)\n\n![Zjutraj smo iskali motivacijo za vstopo v jamo.](https://jknm-novice.s3.eu-central-003.backblazeb2.com/caganka-zimski-tabor-06-03-2012/p3031564.jpg)\n\nNaslednje jutro so nas zbudili Uroš, Jure in Tjaša. Počakali smo še Dejana in Jasno ter kolege jamarje iz Društva za raziskovanje jam Simon Robič Domžale in iz Koroško-šaleškega jamarskega kluba Speleos - Siga Velenje: Mateja, Matjaža, Anžeta in Borisa. Razdelili smo se po ekipah in odšli v jamo. Prva sta šla Anže in Matjaž, ki sta še sproti pre-opremila vhodno brezno in brezno v Akustični dvorani. Do dna jame sta pospremila Borisa, Matejo in Anžeta, ki pa so samo obrnili in se začeli vračati proti površju. Anže in Matjaž pa sta začela opremljati nove dele jame. Na mestu, kjer je nazadnje končal Miha, sta se spustila še eno stopnjo nižje. Tam je prehod, ki bi ga bilo treba razširiti, za njim pa se odpre brezno podobnih dimenzij, kot je Play Again. Ker pa se je zunaj začel topiti sneg, je bilo v meandru precej vode. Zaradi tega sta se odločila, da prehoda ne bosta širila, saj bi bila oprema in onadva v trenutku povsem premočena.\n\n![Mateja in Boris razmišljata zakaj sta se pustila prepričati zvleči v Čaganko.](https://jknm-novice.s3.eu-central-003.backblazeb2.com/caganka-zimski-tabor-06-03-2012/p3031606.jpg)\n\nNaslednja sva šla v jamo Damijan in jaz. Na poti dol sem pre-opremil pritrdišče na stropni stopnji, tako da je tam zdaj dvojno pritrdišče. Potem sem se odpravil raz-opremiti kamin v Južnem rovu. Pri tem bi se mi skoraj zgodila nesreča, saj se mi je pri pre-opremljanju zadnjega pritrdišča skoraj izpulil fiks iz ležišča. Na srečo je mimo prišel Šini, ki mi je po vrvici poslal Hilti, tako da sem izdelal novo pritrdišče in raz-opremil kamin. Šini je potem še prosto splezal kamin v končni dvorani Južnega rova, kjer je prišel do balkona, od koder pa vodijo dokaj obetavni kamini.\n\n![Lakota je huda reč.](https://jknm-novice.s3.eu-central-003.backblazeb2.com/caganka-zimski-tabor-06-03-2012/p3031595.jpg)\n\nGlavni namen Dejana, Jureta, Andreja in Uroša je bil, da dosežejo globino 200 m in se srečno vrnejo na površje. Jasna se je zaradi težav z ramo obrnila že pri 70 metrih. Ostale je do dna spremljal Tico, ki je dol odnesel še šotor in nekaj druge opreme in postavil bivak v Južnem rovu. Za popolni jamski bivak nam manjka še nekaj opreme, drugače pa je tam doli že dokaj udoben prostor za počitek. Ko so postavili šotor, so se začeli vračati proti površju. Na poti jih je ujela še trojica iz velenjskega kluba. Sledila sva jim še midva z Šinijem. Še prej pa sva krstila Uroša za doseženo globino 200 m. Ker je bil Uroš prvič na taki globini, je bil pred odhodom navzgor kar malo živčen. Vendar se je tako zapodil v steno, da sva ga z Šinijem do vrha komaj dohajala. Dve uri za nami sta iz jame prilezla še Matjaž in Anže.\n\n![Jure in Uroš sta z mislimi že na vzponu do površja.](https://jknm-novice.s3.eu-central-003.backblazeb2.com/caganka-zimski-tabor-06-03-2012/p3031584.jpg)\n\n![Uroša smo krstili za doseženo globino -200 metrov.](https://jknm-novice.s3.eu-central-003.backblazeb2.com/caganka-zimski-tabor-06-03-2012/p3031624.jpg)\n\nZunaj smo kot podivjani psi skočili na pasulj in klobaso ter spili pločevinko ali dve piva. Večer smo zaključili v zelo veselem vzdušju. Zakaj me je sredi noči zbudilo vrtanje Hiltija, pa tudi nočem spraševati. Važno je, da smo bili naslednje jutro vsi prisotni, živ in zdravi. Hitro smo še pospravili tabor in odbrzeli k nedeljskim družinskim obveznostim.\n\n![Ta slika je definicija besedne zveze \"blaten ku prasec\".](https://jknm-novice.s3.eu-central-003.backblazeb2.com/caganka-zimski-tabor-06-03-2012/p3031647.jpg)\n\n![Lakota je bila hujša kot mraz.](https://jknm-novice.s3.eu-central-003.backblazeb2.com/caganka-zimski-tabor-06-03-2012/p3031633.jpg)\n\n![Tomov kotliček se je tokrat izkazal tudi v rokah Jasne.](https://jknm-novice.s3.eu-central-003.backblazeb2.com/caganka-zimski-tabor-06-03-2012/p3031640.jpg)\n\nZa zdaj kakšen teden ne bomo obiskali jame, saj se mora sneg do konca stopiti in odteči globlje v podzemlje. Potem pa upamo, da bo čim prej kakšen sušen teden, da bomo šli pogledat, koliko bo znašal nov dolenjski globinski rekord …\n\nUdeleženci tabora: Matjaž Božič (DZRJ Simon Robič Domžale); Mateja Mazgan, Anže Šenk, Boris Šajtegel (Koroško-šaleški jamarski klub Speleos - Siga Velenje); Damijan Šinigoj, Anže Tomšič, Matija Gašperšič, Andrej Jaklič, Uroš Mervič, Jasna Šinigoj, Dejan Šenet, Jure Novak, Tjaša Božič, Jože Stopar in Klemen Mihalič (JKNM)."
  },
  {
    "id": 371,
    "markdown": "# Jamarjenje nad Semičem\n\nV nedeljo, 14. decembra 2014, smo se nekako na hitro (kot ponavadi) odločili, da gremo malo po svetu. Po pogovoru z Urošem sva se spomnila na stare grehe in nove zadeve raje prepustila prihodnjemu letu. Pridružil se nama je še Vili. Odprli smo delovišče na Vimolu nad Semičem. Tam smo v preteklosti že delali in našli oz. odprli nekaj vhodov. Ta pa je čakal skrit med mladim drevjem, dobro zakrit in viden le od blizu. Dokler nisem prišel v vrtačo in pokazal vhoda sta kolega kar nekaj časa neuspešno hodila naokoli.\n\nVhod je imel spodmolast značaj, spominjal je na običajen podgorjanski izvir brez vode. Štanga je zaropotala, kramp pokopal, nekajkrat obrnili muziko in čez pol ure smo bili že v prvem prostoru. Ta je majhen, razpoka gre levo, desno, pod vhodom je prostor nizek. Pajkov pa nešteto. V kotu kamniti zob zapira prehod v meander, lepo spran, vidne fasete. Macola, akcija, pademo čez, na desno se odpre dvorana, lepo zasigana, voda lepo polzi po zasiganih stenah. Pajkov na milijone, naslonim se na steno, pogledam, polno pajkov gomazi od čelade do škornjev.\n\n![Vili je navdušen ...](https://jknm-novice.s3.eu-central-003.backblazeb2.com/jamarjenje-nad-semicem-23-12-2014/dsc00659.jpg)\n\n![Pa ravno tam zadaj je nadaljevanje!](https://jknm-novice.s3.eu-central-003.backblazeb2.com/jamarjenje-nad-semicem-23-12-2014/dsc00660.jpg)\n\nGremo za najnižjo točko, kjer se prostor pod kopo konča. Na sredi dvorane za lepimi kapniki pa spet nadaljevanje, lepo pade kamen dol, zabobni  na tanko, kot da pade na sigasto polico. Tokratni poskus preboja z macolo ni bil uspešen, bomo morali priti z vrtalnikom.&nbsp;Razbijanje pa ni slabo, če imaš ob sebi Vilija, takšne štose poka, da so še pajki zbežali, ker se niso mogli več smejat.\n\n![Aloo fanta, povlečta ;-)](https://jknm-novice.s3.eu-central-003.backblazeb2.com/jamarjenje-nad-semicem-23-12-2014/dsc00678.jpg)\n\n![Vili &nbsp;pred vhodom je bil&nbsp;izgubljen v Antonovem kombinezonu.](https://jknm-novice.s3.eu-central-003.backblazeb2.com/jamarjenje-nad-semicem-23-12-2014/dsc00680.jpg)\n\n![Skupinska ob zaključku akcije.](https://jknm-novice.s3.eu-central-003.backblazeb2.com/jamarjenje-nad-semicem-23-12-2014/dsc00692.jpg)\n\nImeli smo še nekaj časa in smo šli pogledat brezno v Kurbine drage pri Planini. Vili je spet prakticiral lestvice, Uroš pa se je spustil do nadaljevanja, da si pogleda stanje podora in blata. Nadaljevanje je tudi pod podorom, ampak pod težkimi majavimi kamenjem ni ravno zimzeleno. Bo pa šlo, vsaj mislim, čez čep ilovice, vendar smer ni prava in bomo glede na teren&nbsp;kmalu zunaj.\n\nJamarili smo Uroš Mervič, Vili Turk in Anton Tramte."
  },
  {
    "id": 247,
    "markdown": "# Grč Vrh - napad na dihalnike\n\nV nedeljo, 11. marca 2012, smo nadaljevali širjenje pred tremi tedni najdenega dihalnika GV5. V tem času sta že bili izvedeni dve kopaški akciji, na katerih je njen najditelj Tom že dodobra razširil vhodni del. Da bi bila tokratna akcija čim bolj uspešna, sva se zato z Andrejem odzvala njegovemu povabilu ter mu priskočila na pomoč.\n\nPo dobri uri kopanja in širjenja, ko je vsak opravil svojo izmeno za kopaškim orodjem, je bila še zadnja ožina premagana ter jama pripravljena za spust. Po naključju sem dobil vlogo prvopristopnika jaz ter ugotovil, da se šestmetrsko brezno zapre z nasuto zemljo, ki je padala med kopanjem vhoda. Po nekaj minutnem kopanju sem prišel do mokre zbite ilovice, ki mi je onemogočila nadaljevanje.\n\n![Urejena okolica pred vhodom v GV5.](https://jknm-novice.s3.eu-central-003.backblazeb2.com/grc-vrh-napad-na-dihalnike-14-03-2012/slika1.jpg)\n\nKer je bilo nedeljsko kosilo še daleč, vreme pa lepo, smo se odločili, da nadaljujemo z odpiranjem ostalih dihalnikov na tem območju. Nedaleč stran smo se lotili ravno tako letos odkrite polšne. Že takoj smo vedeli, da bomo imeli tokrat več sreče, saj smo za širjenje vhoda porabili manj kot pol ure. Spet sem prvi opravil spust v jamo, vendar sem tokrat potreboval  Andrejevo pomoč pri merjenju 16 metrskega brezna. Na dnu brezna se po prelomnici nadaljuje kamin ožjih dimenzij, na dnu jame pa večji kamen za enkrat ovira nadaljevanje.\n\n![Vhod v brezno GV6.](https://jknm-novice.s3.eu-central-003.backblazeb2.com/grc-vrh-napad-na-dihalnike-14-03-2012/slika2.jpg)\n\nMed najinim merjenjem jame je Tom 20 m stran že začel napad na novo poko v steni, ki je bila med zimo močno predihana. Malo pred zaključkom akcije se mu je pridružil še Andrej in tako sta skupaj lovila še zadnje minute širjenja. Skupaj smo sklenili, da treh jam v enem dopoldnevu ne moremo obdelati, zato smo z akcijo zaključili.\n\n![Širjenje razpoke v steni.](https://jknm-novice.s3.eu-central-003.backblazeb2.com/grc-vrh-napad-na-dihalnike-14-03-2012/slika3.jpg)\n\n![Pingvin na akciji.](https://jknm-novice.s3.eu-central-003.backblazeb2.com/grc-vrh-napad-na-dihalnike-14-03-2012/slika4.jpg)\n\nNa akciji smo sodelovali Jože Tomšič, Andrej Gašperič in Anže Tomšič."
  },
  {
    "id": 238,
    "markdown": "# Čaganka (še) ne da!\n\nS Klemnom sva 11. decembra 2011 v novoodkritem breznu Čaganke Play again prebila dve ožini in se čez novo stopnjo prebila nižje. Kljub temu, da se je brezno nadaljevalo še kakšnih 13 m, nama je zmanjkalo vrvi in sva akcijo zaključila. S pekočo radovednostjo, in če ne bi bolele mišice, bi dol skočila že naslednji dan. Decembrske obveznosti potem nikakor niso dovolile sestaviti nove ekipe, zato sva se vanj spustila šele 22. decembra lani s Ticotom in vmes še malce razširila ožine, da sva lažje prišla do trenutno najnižje točke. Ki pa še ni 300 m pod vstopno točno. Žal! Brezno se zaključi z meandrom, ki ga bo treba gristi v več akcijah, čeprav ni nemogoč. Delo v njem verjetno ne bo zelo problematično, le na delovišče priti je cela jeba! Pa na sneg bo verjetno potrebno počakati, saj je ta del aktiven in se vsa voda iz Game overja steka prav tja.\n\n![Če zunaj sije sonce, je tudi v jamo lepše iti …](https://jknm-novice.s3.eu-central-003.backblazeb2.com/caganka-se-ne-da-08-01-2012/1_01.jpg)\n\nV soboto zjutraj, 7. januarja 2012,  pa sva se dol spet spustila s Klemnom, da malce pokuriva praznične obloge. Jama je relativno suha, le v Game overju začne malce deževati, a ni hudega. Tokrat se nisva spustila do najnižje točke, temveč sva na dnu Play againa zavila na levo, v fosilni meander, ki je bil verjetno vodonosni meander, dokler si voda ni urezala krajše in hitrejše poti. V fosilnem meandru leži v debelih slojih staro, skoraj suho blato, ponekod debelejše od pol metra in če se ti prilepi za čevelj, z glavo potem butaš ob strop, ker si kar dosti višji. Za ta meander sva se odločila, ker se nama je zdelo, da bi lahko hitreje in lažje pogledala v nadaljevanje (verjetno že z eno akcijo) in morda zaobšla tisti nižji meander, v katerem bo potrebno več truda. Oba namreč tečeta približno v isto smer in zagotovo se nekje nižje tudi srečata. Delo nama je šlo kar lepo od rok in zagotovo bi se prebila v nadaljevanje, če nekdo (v moji garaži) ne bi pozabil popolnoma napolniti hiltijevih baterij. In če nekdo drug ne bi po nesreči prevrnil mivke … Tako nama je zmanjkalo morda en meter, da bi pokukala naprej, kjer se v meandru spet naredi malce širši prostorček in ki neverjetno odmeva, če vanj vržeš kamen. A kolikor sva lahko videla, se meander ne nadaljuje, temveč se spusti. Na sredini tiste dvoranice je namreč na dnu majhna luknja (ki je s kamnom nisva zadela, sva pa potem zalučala prevelikega, ki jo je pokril), kar morda pomeni, da se zadeva nadaljuje v globino. In bo potrebno razbiti strop. Oziroma dno, odvisno pač od tega, kje stojiš …\n\n![Daj nam naš vsakdanji kruh in (vsaj) tistih -300 metrov …](https://jknm-novice.s3.eu-central-003.backblazeb2.com/caganka-se-ne-da-08-01-2012/2_01.jpg)\n\n![Fosilni meander zdaj ni več ozek, prav gosposko je delati v njem …](https://jknm-novice.s3.eu-central-003.backblazeb2.com/caganka-se-ne-da-08-01-2012/3_01.jpg)\n\nKakor koli, Čaganka torej še ni rekla zadnje besede in ker ima naslednjo soboto kar nekaj garačev čas in voljo in ker sva s Klemnom že toliko razširila, da bi skoraj zagotovo zadostovala že ena akcija za pokukanje v nadaljevanje, nas bo morebiti šlo pa tokrat več?\n\nNa akciji sva sodelovala Klemen Mihalič in Damijan Šinigoj."
  },
  {
    "id": 239,
    "markdown": "# Veš, Mirnopečan, svoj dolg?\n\nIn tako smo se trije avtohtoni Mirnopečani to nedeljo, 8. januarja 2012 podali v Malo Vratnico, da ne bomo ves čas poslušali katera je globlja (za to se že itak ve, del zgodbe je popisan <a href=\"/novica?id=153\" target=\"_blank\">tukaj</a>) in katera je daljša. Se pravi, merili smo!\n\nPo rahlem okrepčilu s Patrovo kapljico je opremljanje prevzel Anže, ki je bil še ves ponosen na podpis pogodbe z JRS prejšnji dan - za akcijo je oblekel čisto nov rdeč podkombinezon. Namen tokratne akcije je bil izmeriti še južne dele glede na vhod in jih povezati z izhodno vertikalo. Večji del jame poteka v prelomu. Sam prelom se konča z 8 m breznom, v katerem sta dva meandra. Enega od teh smo pred letom tudi širili. Ta del sta zaradi zahtevnosti zmerila in zrisala Andrej in Anže. Najnižja točka v tem delu je na globini 57 m, kar je le 8 m razlike od do sedaj znane in izmerjene najnižje točke. Po tihem smo upali, da bo točka v meandru nižja, da nam ne bi Tomaž potlej več očital, čigava noga je prva stopila v najglobljo jamo v Mirni Peči. Sorči, pa drugič ;-)\n\n![Anže v meandru.](https://jknm-novice.s3.eu-central-003.backblazeb2.com/ves-mirnopecan-svoj-dolg-11-01-2012/anze_v_meandru_01.jpg)\n\nV nadaljevanju pri meritvah ni bilo večjih težav, med seboj smo se malo zamenjali, tako da se je Andrej lahko posvetil fotografiranju, pa še kakšen kamin je vmes preplezal. Na tokratni akciji smo imeli s seboj tudi močnejšo razsvetljavo (baterijske reflektorje), s katero smo lahko bolj natančno razsvetljevali objekt in se nad videnim navduševali. Posebno Anže je bil navdušen - kar ni verjel, kolikšnih dimenzij je jama. Vsi trije smo bili mnenja, da je treba ogled jame vsaj občasno izpeljati v sklopu izobraževanja novih tečajnikov. Glede na videno onesnaženje smo tudi sklenili, da bo treba enkrat v bližnji prihodnosti izvesti kakšno čistilno akcijo.\n\n![Siga in kristali po dnu.](https://jknm-novice.s3.eu-central-003.backblazeb2.com/ves-mirnopecan-svoj-dolg-11-01-2012/kristali_01.jpg)\n\n![Suhe ponvice.](https://jknm-novice.s3.eu-central-003.backblazeb2.com/ves-mirnopecan-svoj-dolg-11-01-2012/ponvice_01.jpg)\n\nPo navezavi merilnih točk na izhodno vertikalo, smo izmerili še dvorano na severnem delu, ki je v letu 2009 nismo zmerili. S tem smo dokončno opravili z meritvami znanih in prehodnih delov v Veliki Vratnici. Sledila je obvezna malica (kuhanček, pršut, klobase, ...), še nekaj fotografiranja in odhod domov.\n\n![Bogato zasigana dvorana.](https://jknm-novice.s3.eu-central-003.backblazeb2.com/ves-mirnopecan-svoj-dolg-11-01-2012/ogromna_01.jpg)\n\nPo vnosu podatkov v program Speleoliti, sem dobil naslednje podatke, ki pa se bistveno (vsaj kar se tiče globine) ne bodo spreminjali:\n\n- undefined\n- undefined\n- undefined\n\nŠe malo o jami in dosedanjih raziskavah. V katastru je kot datum registracije zapisan 12.11.1931 s strani Društva za raziskavanja podzemnih jam (Ljubljana) – jama je dobila katastrsko številko 164. »Prvopristopnika« sta bila Luzar Jože in Novak Dušan, ki je izdelal tudi prvi zapisnik. Pri registraciji jame je zapisana globina 70 m in dolžina 191m. V začetku 50-tih let prejšnjega stoletja je jama dobila prvi oziroma prve načrte, katerih avtor je bil Dušan Novak. V teh letih se poleg Novaka pojavljajo še naslednja imena: Zajc B., Richter M., Klemenčič J., Deu.\n\nObsežnejša raziskovanja s strani članov JKNM (takrat še kot JK VPB Novo mesto) so se začela v zgodnjih 80-tih letih. Sprva so to bile bolj ogledne akcije in treningi vrvne tehnike. V letih '85 in '86 pa se je začelo delati oziroma širiti v brezno na SV strani vhodne dvorane, kjer se je prebila ožina v zdaj tako imenovano »Zamolčano brezno«, ki sta ga raziskala in izmerila Tomaž Bukovec in Iztok Vilič. To je trenutno tudi najnižji raziskan del Male Vratnice. Konec 90-tih let se začne delati v meandru na JV delu jame, prva ožina je bila prebita 97-tega leta, druga pa v letu 2002, vendar smo po preboju naleteli na trenutno neprehodno nadaljevanje. V letu 2009 smo na Tomaževo pobudo ponovno začeli dela in sicer na širitvi ožine v »Zamolčanem breznu«. Tomaž je pravilno zapisal v enem od svojih B zapisnikov: »Prehod skozi ožino je zelo zahteven in ga lahko opravijo samo suhi jamarji«. Tukaj se sedaj prav sprašujem, kako sta Iztok in Tomaž takrat izgledala (morda s kavčem vred po 30 kg). Ožino smo prebili in tako je bil tudi nam normalnim smrtnikom omogočen vhod v nove znane dele in tudi obisk Velike Vratnice se je s tem povečal. V tem letu smo jamo izmerili od najnižje točke do izhoda, meritev je pokazala 65 m globine in s tem je jama postala »uradno« globlja od Velike Vratnice.\n\nNa akciji sodelovali: Andrej Gašperič, Anže Tomšič in Jože Tomšič.\n\nViri: Kataster JKNM, www.jknm.si, dnevniki akcij, osebni arhiv.\n\n## Dodatek 23.1.2012\n\n\"Bolje dvakrat, kot nobenkrat!\" je, če se ne motim, star slovenski rek. Ker se nekako nisem zadovoljil z meritvami, ki smo jih opravili 8. januarja 2012, sva se z Andrejem domenila, da preveriva glavne poligone. V nedeljo, 22. januarja 2012 sva bila malo pred deveto uro pred jamo, ponovila sva razkuževalni cikel in spust. Preverjanje sva začela v JZ delu (samo glavni prelom). V nadaljevanju sva zmerila še dvoranico, dva kamina levo in desno od zamolčanega brezna. Na desnem kaminu sva trenirala (predvsem Andrej) metanje vrvi s pomočjo kamenja. Andreju je le-to slednje uspelo, vendar se je to pritrdišče pozneje izkazalo kot zelo nevarno.\n\n![](https://jknm-novice.s3.eu-central-003.backblazeb2.com/ves-mirnopecan-svoj-dolg-11-01-2012/smrt.jpg)\n\nPrav tako sva ponovno preverila meritve, ki se navezujejo na osrednjo dvorano, povezavo na Zamolčano brezno in izhod iz jame. Po vnosu podatkov v program Speleoliti, smo sedaj dobili dolžino poligona 224 m. Tloris in prerez pa je sedaj OK.\n\nTokrat brez fotografiranja sva na akciji sodelovala Andrej Gašperič in Jože Tomšič."
  },
  {
    "id": 242,
    "markdown": "# Zajci obrali zadnje grozdje\n\nNa tromeji občin so ob sončnem zahodu Zajci s 50 trgači prvič trgali grozdje za najvišji predikat - suhi jagodni izbor. Namreč, v sredo 18. januarja 2012, je imela Klet Zajc trgatev grozdja laški rizling za vino posebne kakovosti - suhi jagodni izbor. Okoli 50 njihovih prijateljev, med njimi novinarji, 16. slovenska vinska kraljica, 8. in 12. cvičkova princesa, župana občine Mirna Peč in Mokronog - Trebelno, direktor novomeškega Zavoda za turizem, Cvičkovi jezdeci, dolenjski jamarji in sodelavci, so se ob 16. uri zbrali ob vznožju domačega vinograda na Knežiji na grajski legi pod gradom Hmeljnik pri Novem mestu. Ob sončnem zahodu je prvi grozd odščipnila novo okronana prva Dolenjka, ki je postala Slovenska vinska kraljica, Martina Baškovič iz Krške vasi.\n\n![Borivoj v družbi vinske kraljice. Foto Andrej Gašperič.](https://jknm-novice.s3.eu-central-003.backblazeb2.com/zajci-obrali-zadnje-grozdje-21-01-2012/1_borivoj_v_druzbi_vinske_kraljice_andrej_gasperic.jpg)\n\n![Trgatev se je začela. Foto Andrej Gašperič.](https://jknm-novice.s3.eu-central-003.backblazeb2.com/zajci-obrali-zadnje-grozdje-21-01-2012/3_trgatev_se_je_zacela_andrej_gasperic.jpg)\n\n![Suhi jagodni izbor. Foto Andrej Matič.](https://jknm-novice.s3.eu-central-003.backblazeb2.com/zajci-obrali-zadnje-grozdje-21-01-2012/4_suhi_jagodni_izbor_andrej_matic.jpg)\n\n504 negovanih trsov je rodilo 523 kg grozdja, katerega so še isti večer prešali. Čez noč so iz grozdja iztisnili 150 litrov jantarnega mošta, ki je imel sladkorno stopnjo 171 °Oe, kar je prepričljivo več kot začrtana meja 154 °Oe za suhi jagodni izbor.\n\n![Namesto skupinske. Foto Andrej Matič.](https://jknm-novice.s3.eu-central-003.backblazeb2.com/zajci-obrali-zadnje-grozdje-21-01-2012/6_namesto_skupinske_andrej_matic.jpg)\n\nOb sončnem zahodu se je spletlo nekaj novih prijateljstev. Ob požirku kuhanega vina, v soju bakel in ognja je nastal čaroben večer, ki je udeležencem trgatve ostal v izjemno prijetnem spominu. Zajcem pa ta dogodek daje nove priložnosti in izzive, da se poleg Cvička PTP Zajc, Črnega Zajca in Belega Zajca predstavi širši javnosti tudi na področju najvišjih predikatov, kjer poleg suhega jagodnega izbora zori tudi že ledeno vino 2010 z imenom Ledeni Zajc.\n\n![Družina Zajc z vinsko kraljico. Foto Andrej Matič.](https://jknm-novice.s3.eu-central-003.backblazeb2.com/zajci-obrali-zadnje-grozdje-21-01-2012/9_druzina_zajc_z_vinsko_kraljico_andrej_matic.jpg)\n\nDolenjski jamarji trgači smo bili Andrej Gašperič, Borivoj Ladišić ter Vida in Jože Tomšič.\n\n![Kakor pri delu, tako pri jelu. Foto Jože Tomšič.](https://jknm-novice.s3.eu-central-003.backblazeb2.com/zajci-obrali-zadnje-grozdje-21-01-2012/11_kakor_pri_delu_tako_pri_jelu_joze_tomsic.jpg)"
  },
  {
    "id": 240,
    "markdown": "# Čaganka - nov rekord je 278 m\n\n## Sobota, 14. januar 2012\n\nV Čaganki minuli vikend ni bilo tišine, saj je četica jamarjev našega kluba zapolnila skoraj vsak kotiček jame. Macola je pela, skala se je vdala, … mi pa imamo nove metre. Čutiti je, da se raziskovalna ekipa v našem klubu krepi, kar sploh ni čudno glede na dejstvo, da je raziskovalne vneme v Čaganki dovolj. Večkrat, ko sem v njej, bolj se ji čudim in jo občudujem. Zaenkrat je pri meni beseda Čaganka nekak sinonim za enigmo, kajti paradoks, ki sem ga uvidel, je prav zanimiv: Več ko smo raziskali, več imamo za raziskati. Sliši se morda alogično, pa vendar se to dogaja nam v prid.\n\nTokratno raziskovalno akcijo smo razdelili na dva dni. V soboto smo se odpravili v treh ekipah - v prvi sta bila Srečko in Anže, ki sta se spustila najniže v Play again (pribl. 265 m) širit meander in prišla niže v 6-metrsko stopnjo štirih metrov premera.\n\n![Srečko v meandru. Foto Anže Tomšič.](https://jknm-novice.s3.eu-central-003.backblazeb2.com/caganka-nov-rekord-je-278-m-17-01-2012/dscn1790.jpg)\n\nNadaljevanje jima je preprečila ožina, ki je počakala nedeljsko ekipo Andreja in Miho (opis v nadaljevanju). Druga ekipa sva bila Jernej in Klemen. Začela sva tisto, kar je na koncu Južnega rova že dalj časa vprašaj. Poskušala sva obiti podor skozi večjo špranjo med dvema horizontalnima skladoma in delno nama je uspelo. Napredovala sva za pribl. štiri metre in se zopet ustavila pred podorom, ki nekako na videz sam sili ven. Za nadaljevanje bo očitno potrebno še nekajkrat prespati. Klemen je v zadnji dvorani Južnega rova našel kamin, katerega sva takoj začrtala za eno od naslednjih akcij. Tretja pomožna ekipa (Šini, Jure, Dejan in Matija) so se spustili v jamo z zamikom kot pomoč meni in Klemenu v južnem rovu. Seveda so bili dobrodošli, saj so se izkazali za odlično logistično pomoč, kajti opreme je vedno dovolj, da se jo razdeli.\n\n![Pavza. Foto Jernej Tramte.](https://jknm-novice.s3.eu-central-003.backblazeb2.com/caganka-nov-rekord-je-278-m-17-01-2012/img_1834.jpg)\n\nIz jame smo se vrnili skladno, torej v četici drug za drugim. Kot zadnji je zvezdno noč zagledal Anže, ko je Šini ravno pripravil žerjavico za jamarsko večerjo. Kakorkoli, vseskozi smo se zabavali, medtem, ko so netopirji trdno spali. A za konec tedna jih je naslednje jutro čakal še obisk Mihe in Andreja.\n\n![Eden izmed mnogih, ki so posamezno dopolnjevali kapnike. Foto Jernej Tramte.](https://jknm-novice.s3.eu-central-003.backblazeb2.com/caganka-nov-rekord-je-278-m-17-01-2012/img_1835.jpg)\n\n<b>Jernej Tramte</b>\n\n## Nedelja, 15. januar 2012\n\nAndrej Gašperič in Miha Rukše sva bila dogovorjena, da jamo obiščeva v nedeljo. Pričakovala sva, da bova pogledala nove dele, vendar sva dobila bolj konkretne naloge - izmeriti nove dele v aktivnem meandru in meander razopremiti. Na koncu Južnega rova sva si ogledala rezultate kopanja podora, ki sta ga včeraj opravila Jernej in Klemen, veliko je bilo narejenega, treba bo še nekaj dela, da se bomo prebili v nadaljevanje.\n\nNadaljevala sva v Severni rov in se spustila v nove dele, kjer sva izmerila aktivni meander. Močno spran in ozek meander naju je pripeljal do neprehodne ožine, ki je že pred nama ustavila Šinija, Matijo, Anžeta in Klemna. Voda po meandru teče v globine, ki nam bodo še nekaj časa ostale skrite in nedostopne. Med meritvami sva še razopremila in po končanih meritvah nama je ostal še fosilni meander, ki je bistveno starejši, kot prejšnji. Dan prej se je uspešno upiral Anžetu in Srečkotu, ki sta tik pred prehodom pospravila in se odpravila iz jame.\n\nŽelel sem si, da bi se prebil kakšen meter dlje in globlje, zato sem se nekako stlačil čez ozko pasažo, kjer me je čakalo presenečenje. Meander se na široko odpre in se nadaljuje ... Nenavadno, da prehodiš kar nekaj metrov in pri tem ni neprehodne ožine. Še več: v mendru sem naletel na brezno, ki pa ga žal z Andrejem zaradi pomanjkanja opreme nisva mogla raziskati.\n\n![Andrej za pasažo v novih delih Čaganke, nadaljevanje je široko in obetajoče.](https://jknm-novice.s3.eu-central-003.backblazeb2.com/caganka-nov-rekord-je-278-m-17-01-2012/dsc01280.jpg)\n\nV Čaganki nas čaka nadaljevanje in vse bližje smo 300 m globine, ki bo kmalu postala realnost. Po vnosu meritev v računalnik smo potrdili nov globinski rekord, ki trenutno znaša 278 m.\n\n![Podatki po opravljenih in zapisanih meritvah.](https://jknm-novice.s3.eu-central-003.backblazeb2.com/caganka-nov-rekord-je-278-m-17-01-2012/speleoliti_caganka.jpg)\n\n<b>Mihael Rukše</b>\n\n## Dodatek\n\nDa smo dosegli nov dolenjski globinski rekord je bilo treba kar nekajkrat v jamo. Na dosedanjih akcijah so v novih delih Čaganke med drugimi delali tudi Jože Stopar in Davor Kacin (oba JKNM), Matjaž \nBožič, Bor Vidic in Ema Zabric (vsi DZRJ Simon Robič, Domžale) ter Marko \nZakrajšek (DZP Škofja Loka). Akterji tega vikenda pa smo bili Dejan Šenet, Jure Novak, Matija Gašperšič, Srečko Vidic, Anže Tomšič, Damijan Šinigoj, Klemen Mihalič, Jernej Tramte, Andrej Gašperič in Mihael Rukše (vsi JKNM)."
  },
  {
    "id": 248,
    "markdown": "# Očistimo Slovenijo - Županova jama\n\nJamarji Jamarskega kluba Novo mesto  smo na akciji Očistimo Slovenijo, ki je potekala 24. marca 2012, odstranjevali odpadke na dveh mestih: v udornici Grč vrh 4 v občini Mirna Peč ter v Županovi jami pri Grosupljem. Slednjo akcijo je organiziralo Turistično in okoljsko društvo Grosuplje, akcijo pa je koordiniral in vodil Damjan Viršek. Njihovemu vabilu se je odzval tudi naš klub - na akciji smo sodelovali Jasna Šinigoj, Andrej Hudnik, Zara Hudnik, Maj Rukše in Mihael Rukše. Čistilne akcije v jami in njeni okolici se je skupaj udeležilo 27 prostovoljcev. Znanje in uporaba jamarskih tehnik sta omogočila, da smo iz jame potegnili težke odpadke, ki so tehtali tudi več kot 100 kg. Razni odpadki, ki so bili delno skriti po različnih kotih jame ob sami turistični poti, smo pobrali in odnesli v Permetovo dvorano.\n\n![Maj je pridno odnašal odpadne žice iz jame. Foto Mihael Rukše.](https://jknm-novice.s3.eu-central-003.backblazeb2.com/ocistimo-slovenijo-zupanova-jama-27-03-2012/dsc01689.jpg)\n\n![Andrej je težke betonske podstavke zdrobil na majhne kose. Pravo orodje in Andrejeva moč sta bila vsemu kos. Foto Mihael Rukše.](https://jknm-novice.s3.eu-central-003.backblazeb2.com/ocistimo-slovenijo-zupanova-jama-27-03-2012/dsc01680.jpg)\n\n![Težka električna omara je po več desetletjih ponovno zunaj. Foto Andrej Hudnik.](https://jknm-novice.s3.eu-central-003.backblazeb2.com/ocistimo-slovenijo-zupanova-jama-27-03-2012/dscn0381.jpg)\n\nV Permetovi dvorani smo na drugem vhodu v jamo pripravili sistem dvojnega škripčevja za dvig zbranih odpadkov iz jame. Domačini, člani turističnega društva in člani JKNM smo pridno dvigovali in nalagali odpadke, ki se jih je nabralo za tri prikolice.\n\n![Nasmejani Jasna, Damjan, Niko in Simon. Težji del je opravljen - odpadki so dvignjeni iz brezna in pripravljeni za dvig na površje. Foto Mihael Rukše.](https://jknm-novice.s3.eu-central-003.backblazeb2.com/ocistimo-slovenijo-zupanova-jama-27-03-2012/dsc01699.jpg)\n\n![Lučka Jere, Nika Kogovšek: čiščenje je bilo opravljeno z dobro voljo in z nasmehom. Foto Mihael Rukše.](https://jknm-novice.s3.eu-central-003.backblazeb2.com/ocistimo-slovenijo-zupanova-jama-27-03-2012/dsc01691.jpg)\n\n![Zbrane odpadke smo odpeljali v kontejner. Foto Marjan Trobec.](https://jknm-novice.s3.eu-central-003.backblazeb2.com/ocistimo-slovenijo-zupanova-jama-27-03-2012/img_4696.jpg)\n\nPo končani akciji je bil sprehod po jami veliko prijetnejši. Jama je ob turistični poti ponovno zasijala v svoji prvobitni lepoti.\n\n![Ekipa, ki je vztrajala do konca. Od leve: Aljaž Peklaj, Lučka Jere, Marija Kralj, Niko Krizmanič, Matic Kovač, Damjan Viršek, Zara Hudnik, Andrej Hudnik, Mihael Rukše in ponovno od leve: Simon Jere, Nika Kogovšek, Nataša Ravbar, Jasna Šinigoj, Maj Rukše. Foto Mihael Rukše.](https://jknm-novice.s3.eu-central-003.backblazeb2.com/ocistimo-slovenijo-zupanova-jama-27-03-2012/dsc01716.jpg)\n\nAkcijo smo zaključili okoli 16. ure. Po dobri malici smo se razšli v želji, da se naslednjič v Županovi jami srečamo na raziskovalni akciji."
  },
  {
    "id": 249,
    "markdown": "# Očistimo Slovenijo - Udornica Grč vrh 4\n\nZa\nizvedbo letošnje čistilne akcije v sklopu spomladanskega čiščenja, ki ga je organizirala\nobčina Mirna Peč, je del priprav stekel že v začetku leta 2011. Takrat smo za\nobčino pripravili delovni elaborat o enemu izmed zadnjih velikih divjih odlagališč na območju\nGrč vrha (udornica Grč vrh 4). Objekt je bil tako s strani občinske uprave\npotrjen za čiščenje, saj so ga uvrstili v plan čiščenja za leto 2012. Dobil je\npomen osrednje čistilne akcije, za organizacijo čiščenja pa so potrdili Jamarski\nklub Novo mesto. V naprej predvidena občinska oz. meddruštvena akcija je sovpadala z akcijo Očistimo Slovenijo.\n\n![Udornica pred čiščenjem. Foto Jože Tomšič.](https://jknm-novice.s3.eu-central-003.backblazeb2.com/ocistimo-slovenijo-udornica-grc-vrh-4-28-03-2012/dscn6796.jpg)\n\nGlede\nna dosedanje dobro sodelovanje z ostalimi društvi znotraj občine Mirna Peč in glede\nna dostopnost odpadkov smo letos k intenzivnejšemu sodelovanju pritegnili še\nčlane Lovske družine Mirna Peč in člane Govedorejskega društva Mirna Peč. Oboji\nso se akcije udeležili, za kar gre zahvala vsem članom omenjenih društev, prav\ntako predsednikoma, Karlu Zagorc (LDNM) in Primožu Berusu (GDMP).\n\n![Pridne jamarske\nmravlje. Foto Andrej Gašperič.](https://jknm-novice.s3.eu-central-003.backblazeb2.com/ocistimo-slovenijo-udornica-grc-vrh-4-28-03-2012/p1170490.jpg)\n\nDelo\nna akciji je glede na številčnost udeležencev, predhodnega znanja iz tovrstnih\nakcij in strojne opreme (traktorjev, vitla, …) potekalo nemoten in predvsem varno.\nDa je bil iznos smeti čim hitrejši, smo postavili živo verigo oziroma tekoči\ntrak, katerega delovanje ni zmotil niti obisk novinarja Vašega kanala Silvestra\nPolaka.\n\n![\"Nadzor\" s strani\nekipe Vašega kanala. Foto Andrej Gašperič.](https://jknm-novice.s3.eu-central-003.backblazeb2.com/ocistimo-slovenijo-udornica-grc-vrh-4-28-03-2012/p1170506.jpg)\n\nV\ndobrih štirih urah smo udornico očistili in pri tem iz nje iznesli ali izvlekli\nok. 12 m<sup>3</sup> smeti; od tega je bilo dobrih 6 m<sup>3</sup> kosovnih\nodpadkov, ostalo pa so bili komunalni odpadki, ki smo jih po najboljših močeh\ntudi sortirali. Nabrali smo tudi štiri vreče nevarnih snovi (barve, zdravila,\nbaterije, …) in deset vreč steklovine.\n\n![Strojna in človeška izvleka smeti. Foto Andrej Gašperič.](https://jknm-novice.s3.eu-central-003.backblazeb2.com/ocistimo-slovenijo-udornica-grc-vrh-4-28-03-2012/p1170500.jpg)\n\nPo\nkončani akciji smo se udeležili skupne malice pri lovskem domu MP, kjer smo z\nostalimi udeleženci izmenjali mnenja in izkušnje iz tovrstnih akcij. Skupaj\nugotavljamo, da občani smeti še vedno odlagajo v naravo in da bo potreben\nstrožji in dosleden nadzor s strani inšpekcijskih služb, v kolikor želimo, da\nse bo stanje izboljšalo.\n\nKot\norganizator akcije bi se zahvalil občini Mirna Peč, ki je akcijo omogočila,\nvsem dejavnikom, ki so akcijo podprli ter vsem spodaj napisanim sodelujočim: Srečko\nLužar, Vinko Fabjan, Jože Fabjan, Milan Hrastar, Franc Gačnik, Domen Gačnik, Gregor Avbar, Jože Barbo,\nZvone Grandljič, Andrej Gašperič, Zvone Zoran, Karel Zagorc, Nataša Rupnik,\nAnton Klemenčič, Vili Turk, Miha Papež, Igor Nose, Borivoj Ladišić, Tanja\nRukše, Andrej Jaklič,\nGorazd Plut, Anže Tomšič, Urška Špendal, Damijan Šinigoj, Anton Strajnar, Miha\nGlobokar, Martin Remic."
  },
  {
    "id": 262,
    "markdown": "# Kanin 2012 ali \"najprej gor, potem dol\"\n\n![](https://jknm-novice.s3.eu-central-003.backblazeb2.com/kanin-2012-ali-najprej-gor-potem-dol-22-08-2012/dscn0767_01.jpg)\n\nNa visoko se gre zato, da se gremo fiskulturo, se dvojno ventiliramo - \npljučno in možgansko, gremo kamor drugi ne smejo/morejo/znajo/upajo, \nnajdemo nekaj novega, ohladimo \"tazadno\" na ledu, starejšem od vseh nas \nskupaj, se napijemo najmehkejše vode in slišimo kamen leteti 6 sekund po \nbreznu preden zabobni.\n\n![](https://jknm-novice.s3.eu-central-003.backblazeb2.com/kanin-2012-ali-najprej-gor-potem-dol-22-08-2012/dscn0706_01.jpg)\n\nŠe kaka ideja? Seveda! Vsak ima svojo. In prav je tako.\nImejte jo v mislih, držite se je in pojdite ob prvi priložnosti na pot - \nna visoko.\nSe splača! Vam povem, da se!\nRabite mnogo manj, kot si lahko mislite.\n\n![](https://jknm-novice.s3.eu-central-003.backblazeb2.com/kanin-2012-ali-najprej-gor-potem-dol-22-08-2012/dscn0716_01.jpg)\n\nNo midva z Urošem sva šla gor. Padlo je sicer vprašanje, če greva res \nsama? Pa je en rekel: \"Ni problema\". Kjer (ker) sva (sta) dva, potem bo \nvse OK.\nPa sva šla in najprej igrala taksista in bodyguarda. Sva namreč najprej \npeljala malo (mlado)letno bodočo damo k teti v Novo Gorico. Je zadaj \nsedela kot miška, uživala v odlični vožnji/skrbi in se veselila srečanja \ns teto. Nisva si pa mislila, da bova tam dobila štrudl za po poti. Ker \nod njih se pa že ne gre lačen!\n<br>\n<br>Rezultat dogajanja na Kaninu pa je:\n<br>1. JKNM \"zakoliči\" nedotaknjeno območje;<br>2. 15 novih jam na tem območju (od NM 150 do 164);<br>3. nekaj drugih lokacij za naslednjič;<br>4. tri jame potencialno globlje;<br>5. za posladek pa v eni jami leti kamen 6 sekund preden\nzadoni BUM ušesih, se razigra DOMIŠLJIJA v glavi in\nnato odjekne VRISK v grlu.\n<br>6. Vzpon na Visoki Kanin 2587m.\n\n![](https://jknm-novice.s3.eu-central-003.backblazeb2.com/kanin-2012-ali-najprej-gor-potem-dol-22-08-2012/dscn0731_01.jpg)\n\nSrečala:\n<br>- Žičničarja na B postaji (dobil prvo malenkost - blago), žičničarja na \nD postaji (dobil drugo malenkost - močno), oskrbnika koče Petra Skalarja \n(dobil tretjo malenkost - zdravo). Vsi prijazni, hvaležni in zadovoljni.\n<br>- Slovenskih jamarjev ni bilo nikjer videti. Zvezin bivak ves čas prazen.\n<br>- Iz tabora sva ob 11. uri zvečer videla štiri hrvaške planince (!) na grebenu \nnad kočo Petra Skalarja, ko so prilezli iz Skalarjevega brezna in se \nvračali v kočo.\n<br>- Žensko v sandalih na Visokem Kaninu 2587m visoko. Me je imelo, da bi \npolicijo poklical. Sem ji raje pokazal dvignjen (!) palec za čestitke, da \nji srce še dela/da ima glavo še pokonci na ramenih.\n<br>\n<br>Občutki: Kot delo in življenje na planini, samo da ne pasemo krav, ampak \nfirbce po jamah.\n\n![](https://jknm-novice.s3.eu-central-003.backblazeb2.com/kanin-2012-ali-najprej-gor-potem-dol-22-08-2012/dscn0638_01.jpg)\n\n![](https://jknm-novice.s3.eu-central-003.backblazeb2.com/kanin-2012-ali-najprej-gor-potem-dol-22-08-2012/dscn0651_01.jpg)\n\n![](https://jknm-novice.s3.eu-central-003.backblazeb2.com/kanin-2012-ali-najprej-gor-potem-dol-22-08-2012/dscn0660_01.jpg)\n\nPlan vezan na tokratno akcijo/območje:\n<br>1. S polno opremo pogledati nadaljevanja (sidrišča, širjenje prehodov med \nsnegom in steno).\n<br>2. Pregledati vrh in spodnjo polovico preostalega pobočja.\n<br>3. Dokončati stare grehe (pregledano/locirano, vendar neoznačeno/neraziskano. Označeno, pa nedokumentirano.)\n<br>4. Kar komu paše.\n<br>\n<br>Vrstni red plana si vsak lahko uredi po svoje.\nNobene točke pa se ne sme izpustiti. Zakaj?\nPojdite in vprašajte gorsko vilo.\n\n![](https://jknm-novice.s3.eu-central-003.backblazeb2.com/kanin-2012-ali-najprej-gor-potem-dol-22-08-2012/dscn0754_01.jpg)\n\nČas: sreda, 15.8. - nedelja, 19.8.2012\n<br>\nUdeleženca: Uroš Mervič in avtor fotografij Andrej Hudnik"
  },
  {
    "id": 258,
    "markdown": "# Čaganka - nikoli dokončana zgodba\n\nSobota, 23. junij 2012. Končno! Trdovraten meander na dnu Klepčevega nadaljevanja v južnih delih ogromne, razvejane jame, je naposled premagan. Koliko akcij je bilo potrebnih za ta dosežek niti več ne pomnim. Domnevam pa, da se je na tem koncu začelo delati tam sredi leta 2009. Napredovalo se je počasi, mnogokrat prepočasi. Na trenutke smo že obupavali. Zgodilo se je med drugim tudi to, da smo dobesedno natovorjeni kot mule pričeli z garaškim delom, a je ali zatajila tehnika, ali pa material in smo poklapani in razočarani zapuščali delovišče - ne da bi sploh s prstom mignili. In pot do našega delovišča ni bila lahka. Potrebnih je bilo premagati kar 230 m višinske razlike in še enkrat toliko prehoditi razdalje, da si naposled ugledal umazano, odbijajočo gmoto skal in blata, katero je povrhu še zalivala mrzla voda. A smo trmasto grizli in grizli in se pregrizli naprej.\n\n![V utesnjujočem meandru.](https://jknm-novice.s3.eu-central-003.backblazeb2.com/caganka-nikoli-dokoncana-zgodba-25-06-2012/1.jpg)\n\n![Poslednji meter ožine. Še zadnji kozmetični popravki.](https://jknm-novice.s3.eu-central-003.backblazeb2.com/caganka-nikoli-dokoncana-zgodba-25-06-2012/2.jpg)\n\nSicer je novih delov le za vzorec, točneje 19 m poligona in 10 m globine. A ko se po tolikem času osvobodiš mrzlih, utesnjujočih ožin in stopiš v (za ta del jame) ogromen prostor, je to pravi balzam za dušo in telo.\n\nV globini 240 m (približek torej dolga leta najgloblji točki jame na severnem delu v Game over - 244 m) se novoodkrito brezno zapre z ožino in manjšim sifonom na koncu te. Sredi tega, 8,3 m globokega brezna pa je vodoraven prehod v vzporedno brezno, ki se prav tako zoži do neprehodnih dimenzij. A se spodaj kmalu zatem razširi in na dnu vodoravno nadaljuje po suhi prsti v neznano. Čisto nasprotje torej dejstvu, da še nekaj deset metrov višje premaguješ stopnje, preko katerih se pretakajo, sploh ob deževjih, ogromne količine vode.\n\n![Pogled v novo brezno.](https://jknm-novice.s3.eu-central-003.backblazeb2.com/caganka-nikoli-dokoncana-zgodba-25-06-2012/3.jpg)\n\n![Vodoraven prehod do vzporednega brezna.](https://jknm-novice.s3.eu-central-003.backblazeb2.com/caganka-nikoli-dokoncana-zgodba-25-06-2012/4.jpg)\n\nKakorkoli že, jama se nadaljuje. A kot je že za Čaganko značilno, nas kar tako ne bo spustila naprej. Upamo lahko samo, da bo odslej naprej nekoliko prizanesljivejša do vseh tistih, ki vanjo toliko vlagamo in nam bo podarila tudi kakšen \"lahek\" meter.\n\nBlatarila sva Anže Tomšič in Srečko Vidic."
  },
  {
    "id": 253,
    "markdown": "# Jame v industrijski coni Mirna Peč\n\nNa povabilo investitorja smo jamarji JKNM prišli pogledat dve brezni, ki sta se odprli na območju nove industrijske cone v Mirni Peči, natančneje pri gradbenih delih za planiranje in ureditev te cone. Kot sidro za spust v brezni smo uporabili kar rovokopač, na katerega smo navezali vrv ter jo \"nacentrirali\" na sredino brezna.  Večja jama ima vhod v obliki 2,5 m globokega lijaka z na videz precej nestabilnimi podornimi skalami, a se je  izkazalo, da so kar stabilno zagozdene. Vhodno brezno je globoko  6 m, Takoj za vhodom se razširi v 8 m dolgo poševno dvorano. V stropu so zagozdeni veliki podorni bloki, ki so se sprostili ob miniranju, na tleh pa je bilo veliko nasutega grušča ter podorni bloki. Na delu stene sem opazil edini kos sige - drugje v jami je ni bilo, ali pa se je ob miniranju odkrušila skupaj z bloki.\n\n![Dogovor pred vhodom v večje brezno.](https://jknm-novice.s3.eu-central-003.backblazeb2.com/jame-v-industrijski-coni-mirna-pec-23-05-2012/slika_1.jpg)\n\n![Vhodna odprtina.](https://jknm-novice.s3.eu-central-003.backblazeb2.com/jame-v-industrijski-coni-mirna-pec-23-05-2012/slika_3.jpg)\n\n![Vhodno brezno se razširi v prvo dvorano.](https://jknm-novice.s3.eu-central-003.backblazeb2.com/jame-v-industrijski-coni-mirna-pec-23-05-2012/slika_4.jpg)\n\nSkozi širok prehod se spustimo v 11 m dolgo dvorano, iz nje pa še v 7 m dolgo in ozko sklepno dvoranico. Tudi v teh dveh prostorih kraljujejo veliki podorni bloki – tako v stropu, kakor tudi na tleh.  Med talnimi bloki se spustimo 3 m nižje do primarnih tal, kjer je ob steni široko in 20 m globoko brezno, v katerega se pa nisem spustil (izmeril sem ga z \"laserco\"). V soju reflektorja ni bilo videti nadaljevanja , a tega nikoli ne veš. Dolžina jame je 55 m, globina pa 30 m. V srednji (največji) dvorani sem na steni dvorane opazil nivojsko črto, kar kaže, da je bila jama občasno zalita vsaj do polovice dvorane.\n\n![Črta v srednji dvorani kaže nivo podzemne vode.](https://jknm-novice.s3.eu-central-003.backblazeb2.com/jame-v-industrijski-coni-mirna-pec-23-05-2012/slika_6.jpg)\n\nSledil je ogled manjšega brezna. To je bil enostaven in ozek  šaht, globok 8 m. Blatne stene in blato na tleh kažeta na proces spiranja ilovice v podzemlje. Na dnu je majhna razširitev, kjer je v najnižjem delu ozka luknja, zadelana z blatom. Tu kamen pada približno 3 m - kakršna koli širitev, zaradi velike količine blata na dnu, ne pride v poštev.\n\n![Spust v manjše brezno.](https://jknm-novice.s3.eu-central-003.backblazeb2.com/jame-v-industrijski-coni-mirna-pec-23-05-2012/slika_7.jpg)\n\n![Blatni šaht .](https://jknm-novice.s3.eu-central-003.backblazeb2.com/jame-v-industrijski-coni-mirna-pec-23-05-2012/slika_8.jpg)\n\n![Po prihodu na površje v družbi z bagerjem in Šinijem (na levi).](https://jknm-novice.s3.eu-central-003.backblazeb2.com/jame-v-industrijski-coni-mirna-pec-23-05-2012/slika_9.jpg)\n\nZa večje brezno smo predlagali saniranje z jaškom in betonsko ploščo, manjše pa bo verjetno zasuto. Sodelovali smo: Mihael Rukše in Andrej Gašperič, pridružil se nam je tudi Damjan Šinigoj. Jamaril, meril in risal ter sposodil fotoaparat sem si&nbsp;Borivoj Ladišić."
  },
  {
    "id": 254,
    "markdown": "# Korita nad Dobrničem: širjenje vhoda v izvirno jamo\n\nV soboto, 26. maja 2012, sva se s Francijem dogovorila o širjenju vhoda v izvirno jamo, ki leži nad Koriti pri Dobrniču. Pri jami smo bili že <a href=\"/novica?id=209\" target=\"_blank\">preteklo leto</a>, ko smo si ogledali vhod in debatirali o možnosti širjenja. Sedaj pa je prišel čas, da se je ideja realizirala.\n\nIzvir se nahaja skoraj na dnu večje vrtače. Prvotno velik vhod je bil skoraj do vrha zasut s prstjo, ki se je sipala s pobočja nad vhodom. V notranjost jame se ne moremo spustiti, ker je zalita skoraj do stropa. Voda je bistra, vidi se nadaljevanje. Voda iz jame teče po kratki strugi in se zbira v jezeru, ki je v najnižjem delu vrtače. Iz njega se preko umetnega praga preliva v kratko strugo, kjer izgine. Posebnost jezera so zlate ribice, ki jih je nekdo iz ujetništva spustil v naravo.\n\n![Vhod se odpira malo nad dnom večje vrtače.](https://jknm-novice.s3.eu-central-003.backblazeb2.com/korita-nad-dobrnicem-sirjenje-vhoda-v-izvirno-jamo-04-06-2012/slika_1.jpg)\n\nS kopanjem sva začela v jutranjih urah, delo je hitro potekalo, Franci je kopal in nalagal v karjolo, jaz pa sem vsebino stresal nekaj metrov stran.\n\n![Franci je nalagal, jaz pa peljal.](https://jknm-novice.s3.eu-central-003.backblazeb2.com/korita-nad-dobrnicem-sirjenje-vhoda-v-izvirno-jamo-04-06-2012/slika_2.jpg)\n\nDelala sva tako, da sva poglobila strugo pod vhodom za slab meter, pred vhodom pa sva pustila prag, ki je zadrževal vodo v notranjosti. Ko sva prebila prag je voda stekla po strugi kot blatna reka. Ko se je zbistrila, sva opazila tudi prodnike.\n\n![Zdaj bomo prebili prag …](https://jknm-novice.s3.eu-central-003.backblazeb2.com/korita-nad-dobrnicem-sirjenje-vhoda-v-izvirno-jamo-04-06-2012/slika_3.jpg)\n\n![… in potekla je blatna reka.](https://jknm-novice.s3.eu-central-003.backblazeb2.com/korita-nad-dobrnicem-sirjenje-vhoda-v-izvirno-jamo-04-06-2012/slika_4.jpg)\n\nNivo vode v jami se je znižal za približno 30 cm, potrebno bo še poglobiti tla v jami ter s tem dodatno znižati vodni nivo. Sedaj se lepo vidi v notranjost rova. Po dveh metrih zaliti rov zavije in se spusti.\n\n![Tako zgleda vhod po končanem poglabljanju.](https://jknm-novice.s3.eu-central-003.backblazeb2.com/korita-nad-dobrnicem-sirjenje-vhoda-v-izvirno-jamo-04-06-2012/slika_5.jpg)\n\nKopača Franci Zupančič in Borivoj Ladišić."
  },
  {
    "id": 260,
    "markdown": "# Mačkić kamen v BiH [2]\n\nJamarski klub Novo mesto v letu 2012 obeležuje 50 let uspešnega delovanja. V okviru praznovanja je bila organizirana odprava v BiH, območje Republike Srbske na Manjači ali natančneje Mačkić kamen. Na tem območju smo bili sicer že preteklo leto, o takratnem dogajanju si več lahko preberete <a href=\"/novica?id=223\" target=\"_blank\">tukaj</a>. Naš gostitelj je bil domačin Vladimir Mačkić iz Sitnice. V svojem nedokončanem objektu nad stenami nam je odstopil prostor za bivanje, načrtovanje in izvedbo akcij med 27. junijem in 1. julijem 2012.\n\n![Prepadne stene Mačkić kamna. Foto: Mihael Rukše.](https://jknm-novice.s3.eu-central-003.backblazeb2.com/macki-kamen-v-bih-2-12-07-2012/dsc4594.jpg)\n\nOdprave smo se udeležili Andrej Jaklič, Andrej Alojz Hudnik Zaviršek, Davorin Kacin, Jože Stopar, Tomaž Grdin in Mihael Rukše. Andrej Alojz Hudnik Zaviršek je zaprosil JZS za vozilo od JRS za prevoz udeležencev in opreme na odpravi, gospodar opreme Uroš Mervič pa je pripravil vso potrebno skupno opremo, ki smo jo potrebovali za raziskovanje. Pred odhodom sem kontaktiral še jamarski klub iz Banja Luke, Speleološki klub Gremlin (Luka Kukrić) in Speleološko društvo Ponir (Mirko Vidović). Dogovorili smo se za srečanje in skupno raziskovanje v jami Okruglica.Na cilj smo prispeli okoli 21. ure, ker smo imeli med potjo nekaj postankov - najdaljši je bil v Banja Luki, kjer smo kupili hrano in se srečali z jamarji jamarskih društev Gremlin in Ponir. Kljub pozni uri sta nas pričakala gostitelja Vladimir Mačkić in Đuro Vrtunić, predsednik turističnega društva Sitnica, ki sta nam izrekla dobrodošlico in zaželela prijetno bivanje in uspešno raziskovanje.\n\nČetrtek, 28.06.2012, drugi dan. Ponoči sta se nam pridružila še člana Spleološkega društva Ponir Aleksandru Pegan - Aco in Željko Rogić. Po spoznavanju smo prešli na planiranje akcije v jami Okruglica, pregledali smo načrte, pripravili opremo in se razporedili v dve ekipi. Prvi smo vstopili in opremili jamo: Andrej Jaklič, Andrej Alojz Hudnik Zaviršek, Davorin Kacin, Jože Stopar in Mihael Rukše.\n\n![Gremo v akcijo: Andreja nič ne ustavi. Foto: Mihael Rukše.](https://jknm-novice.s3.eu-central-003.backblazeb2.com/macki-kamen-v-bih-2-12-07-2012/dsc4540.jpg)\n\nZa nami sta prišla Aleksandru Pegan - Aco in Željko Rogić, na dno prve dvorane sta dostavila opremo za raziskovanje kaminov. Razdelili smo se v dve skupini: Jože in jaz sva pregledovala in merila vzporedni rov v drugi dvorani, Andrej H., Davor K., in Andrej J. pa so na koncu druge dvorane razširili prehod v nadaljevanje in odstranili nevarne skale, ki so bile na prehodu. Za nas nove, za kolege jamarje iz Ponirja že znane dele. Skupaj s Andrejem Jakličem sva merila, po končanih meritvah smo se vrnili iz jame.\n\n![Andrej J. in Davor v vzporednem rovu ob drugi dvorani. Foto: Mihael Rukše.](https://jknm-novice.s3.eu-central-003.backblazeb2.com/macki-kamen-v-bih-2-12-07-2012/dsc4550.jpg)\n\n![Širjenje prehoda iz druge dvorane v nove dele jame. Foto: Mihael Rukše.](https://jknm-novice.s3.eu-central-003.backblazeb2.com/macki-kamen-v-bih-2-12-07-2012/dsc04569.jpg)\n\nZjutraj 29.06.2012 smo ugotovili, da smo iz jame prinesli več blata, kot smo pričakovali. Blatno opremo sta Jože in Davor odpeljala na izvir in jo temeljito oprala. Andreja sta se odpravila v steno, da prideta do velike odprtine v steni, za katero se nahaja vodoravna jama, domačini jo imenujejo Ogledalo. Po vrnitvi iz stene je Andreja Hudnika pičila osa - zaradi alergije na pik, smo nekaj ur preživeli v negotovosti, na srečo se je vse izteklo dobro.\n\nJamarja iz Ponirja Aleksandru Pegan - Aco in Željko Rogić sta se odpravila v jamo Okruglica nadaljevati raziskovanje in plezanje kaminov. Po vrnitvi iz jame sta povedala, da sta uspela preplezati kamin in opremiti povezavo do tretje dvorane. Proti večeru se nam je pridružil še domačin Vladimir Mačkić z družino, predsednik Ponirja - Mirko Vidović, Gordana Pegan, Aleksandar Petraš, Luka Kukrić iz kluba Gremlin in kolega Bakir Ganić. Kolegi jamarji iz Banja Luke so pripravili večerjo in prijetno vzdušje.\n\n![Večerja. Foto: Mihael Rukše.](https://jknm-novice.s3.eu-central-003.backblazeb2.com/macki-kamen-v-bih-2-12-07-2012/dsc04607.jpg)\n\n![Tomaž si je našel svoj prostor pot soncem. Foto: Mihael Rukše.](https://jknm-novice.s3.eu-central-003.backblazeb2.com/macki-kamen-v-bih-2-12-07-2012/dsc04608.jpg)\n\nJutro 30.06.2012 je prineslo še šestega člana naše odprave Tomaža Grdina, ki je zgodaj zjutraj prispel v tabor. Zaradi poznega prihoda smo ga pustili, da spi, vendar je močno sonce poskrbelo, da se nam je kmalu pridružil pri pripravi za obisk in raziskovanje jame. Zjutraj je prišel v tabor tudi Vladimir in izrazil željo, da se nauči plezanja z vrvno tehniko. Znanja željan učenec je hitro napredoval in osvojil osnovno znanje. Pred tem sta Andreja in Jože odšli v steno in nadaljevali opremljanje. Uspeli so opremiti dostop in pregledati nadvse zanimivo jamo Ogledalo.\n\n![Tomaž se spušča v drugo dvorano. Foto: Mihael Rukše.](https://jknm-novice.s3.eu-central-003.backblazeb2.com/macki-kamen-v-bih-2-12-07-2012/dsc04619.jpg)\n\n![Aleksandar Pegan - Aco, Aleksandar Petraš in Filip Dujaković na prehodu v tretjo&nbsp; dvorano. Foto: Mihael Rukše.](https://jknm-novice.s3.eu-central-003.backblazeb2.com/macki-kamen-v-bih-2-12-07-2012/dsc04629.jpg)\n\nAndrej Hudnik je po prihodu iz jame lokalnega župnika Boškota Maksimovića v učni steni poučeval in naučil vrvne tehnike. Kolega iz Ponirja Aleksandar Petraš  in Aleksander Pegan - Aco sta šla plezat kamin v tretji dvorani. Davor in Tomaž sta odšla v Okruglico, da naredita nekaj fotografij, ki bodo pokazale lepote jame. Po opravljenem  hitrem tečaju plezanja sem tudi sam prišel na vrsto, da skupaj s Filipom Dujakovićem odidem v jamo, kjer so naju čakali še neizmerjeni rovi do tretje dvorane. Po opravljenih meritvah sva razopremila vse kamine in prehode in prišla iz jame v jutranjih urah naslednjega dne.\n\n![Štirje musketirji na koncu 80 m vertikale. Foto: Tomaž Grdin.](https://jknm-novice.s3.eu-central-003.backblazeb2.com/macki-kamen-v-bih-2-12-07-2012/stirje_musktirji.jpg)\n\n![Prva dvorana, velikost in lepota sta izjemni. Foto: Tomaž Grdin.](https://jknm-novice.s3.eu-central-003.backblazeb2.com/macki-kamen-v-bih-2-12-07-2012/prva_dvorana.jpg)\n\nNekaj ur spanja in že je močno sonce prekinilo spanje. Jamo je bilo potrebno razopremiti, težke transportke so čakale na vhodnem 80 m breznu. Andrej Hudnik, Luka Kikrić in Aleksandar Pegan – Aco so se spustili v jamo  in prinesli opremo. V jami smo dosegli in izmerili  globino 120 m, poligona 536 m in pregledali 377 m horizontalnih delov, jama ima še nekaj vprašanj, za prehod se bo treba potruditi s širitvijo le teh. Ob dvanajsti uri smo bili povabljeni na kosilo v Sitnico v gostilno Tri brata, ki je v lasti Milanke Malešević, ob dobri domači hrani in pijači smo se pogovarjali o dogajanju, ki se je odvijalo na odpravi in bili povabljeni, da se ponovno vrnemo in skupaj raziščemo še neodkrite dele in jame v Mačkić kamenu in njeni okolici.\n\n![Alien (druga dvorana). Foto: Tomaž Grdin.](https://jknm-novice.s3.eu-central-003.backblazeb2.com/macki-kamen-v-bih-2-12-07-2012/alien.jpg)\n\nSledilo je slovo od domačinov in jamarjev iz Banja Luke, odpravili smo se na pot domov v Slovenijo.\n\n![Skupinska fotografija. Foto: Zorica Mačkić.](https://jknm-novice.s3.eu-central-003.backblazeb2.com/macki-kamen-v-bih-2-12-07-2012/dsc04688.jpg)\n\nZahvala gostitelju Vladimirju Mačkiću, turističnemu društvu iz Sitnice, ter predsedniku Đuru Vrtuniću in lastnici gostilne Milanki Malešević. Zahvala Jamarski zvezi Slovenije in Reševalni službi Slovenije za izposojo vozila. Zahvala Ostoji Bubnjeviću in Zoranu Dujakoviću, ki sta vzpodbudila  naše popotovanje in ponovno raziskovanje v Bosni.\n\nNa odpravi smo preživeli lepe in delavne dni; Vladimir in Zorica Mačkić in sinova Saša, ter Pavle, Boško Maksimović (župnik), Luka Kukrić in Filip Dujaković (Speleološki klub Gremlin), Mirko Vidović, Aleksandar Pegan, Gordana Pegan, Željko Rogić, Aleksandar Petraš (Speleološko društvo Ponir), Bakir Ganić in Dragana (prijatelja jamarjev), Andrej Jaklič, Andrej Alojz Hudnik Zaviršek, Davorin Kacin, Jože Stopar, Tomaž Grdin in Mihael Rukše (Jamarski klub Novo mesto)."
  },
  {
    "id": 256,
    "markdown": "# Kačna jama\n\nPrišel je čas, ko smo si jamarji JKNM zaželeli obisk\nnekoliko drugačne jame od naših dolenjskih, predvsem manj blatne ter brez\nzahtevnih ožin. Največ zanimanja med mlajšo generacijo jamarjev je vzbudila\nKačna jama, katere značilnost je mogočno 185 m globoko vhodno brezno,\npredvsem pa lepo zasigane dvorane in rovi velikih dimenzij ter podzemni tok\nReke. Ker bi bolj primerno jamo težko predlagali, smo se kar na hitro\ndogovorili in po dolgem času ponovno organizirali malo bolj avanturističen klubski\nizlet.\n\n![Tloris Kačne jame. Vir: <a href=\"http://www.divaska-jama.info/?v=kacna_jama\" target=\"_blank\">Jamarsko društvo Gregor Žiberna Divača.</a>](https://jknm-draft.s3.eu-central-1.amazonaws.com/513/slika_1.jpg)\n\nSprva sem planiral ogled jame do Peščene dvorane in Ogabnega\njezera, nato pa se je na ekskurzijo prijavil še Andrej Hudnik, ki jamo bolj\npozna in se ponudil kot vodič do Škocjanskega kanala, po katerem teče podzemni\ntok Reke. Število prijav na izlet je preseglo pričakovanja, na koncu jih je še\nnekaj odpovedalo, tako da je 10. junija v jutranjih urah proti Divači odbrzela ekipa\nenajstih jamarjev.\n\n![Priprave na podzemno dogodivščino.](https://jknm-draft.s3.eu-central-1.amazonaws.com/513/slika_2.jpg)\n\nV jamo smo se začeli spuščati ob deveti uri, med tem nas je\nobiskal domačin Kristjan Rešaver, ki nas je postregel s pivom (za zaključek akcije)\nter nekaj nasveti o varnem obisku Kačne jame. Opremljanje je potekalo dokaj\nhitro, predvsem zaradi pomoči Divaških jamarjev (celotna jama je opremljena z\nlepljenimi sidrišči, svetovali so nam tudi glede vrvi ter ostale opreme), kljub\ntemu pa smo zaradi številčne ekipe dno vhodne dvorane dosegli šele po treh\nurah.\n\n![Igor nad vhodnim breznom.](https://jknm-draft.s3.eu-central-1.amazonaws.com/513/slika_3.jpg)\n\n![Matija in Marjan na dnu 60 m visoke vhodne dvorane.](https://jknm-draft.s3.eu-central-1.amazonaws.com/513/slika_4.jpg)\n\nNič kaj dosti se nismo obirali, čakala nas je še dolga pot,\nsaj smo morali do Reke premagati še približno 1500 dolžinskih in 60 globinskih\nmetrov. Na žalost se je moral izletu odpovedati naš vodič Andrej, zato smo\nnekaj časa porabili za branje načrta, kar povzroči še večjo zmedo, če med sabo zamenjaš\ndvorano in jezero …\n\n![Kapniški steber v Zahodni dvorani.](https://jknm-draft.s3.eu-central-1.amazonaws.com/513/slika_5.jpg)\n\nCelotno jamo poleg ogromnih prostorov spremljajo tudi bogato\nzasigani rovi, velika kapniška okrasja ter številna jezerca, katera smo\npremagovali s pomočjo že opremljenih prečnic. Te manevre so vsi odlično\nizpeljali, saj je k temu botrovala predvsem želja, da bi jamo zapustili suhi in\nne premraženi. Na žalost jaz nisem imel te sreče. A na še večjo žalost nisem\npadel v bistro jezero temveč v zgoščeno in smrdečo odpadno vodo, katera pronica\nv jamo z bližnje čistilne naprave. K sreči sem se lahko kmalu okopal v podzemni\nreki, prišli smo namreč do našega cilja, Škocjanskega kanala.\n\n![Jure in Miha, zadovoljna ob prihodu do reke.](https://jknm-draft.s3.eu-central-1.amazonaws.com/513/slika_6.jpg)\n\nZa spust od vhodne dvorane do reke smo potrebovali slabe tri\nure, za sam povratek z jame pa še dodatnih 5 ur, torej je celotna akcija\ntrajala 11 ur. V tem času smo si uspeli ogledati slaba dva kilometra jame, manj\nkot 15 % od celotnih 15 km. Šest članov JKNM je s tem izletom doseglo svoj nov\nglobinski rekord (240 m), skoraj vsi pa smo popravili svoje dolžinske rekorde. Glede\nna zadovoljstvo udeležencev se bomo zagotovo še vrnili, saj je ostalo še veliko\nlepih delov jame, ki se jih vsekakor splača ogledati.\n\n![Skupinska slika po prihodu v jamo.](https://jknm-draft.s3.eu-central-1.amazonaws.com/513/slika_7.jpg)\n\nUdeleženci jamarskega izleta: Miha Primc, Jure Novak, Matija\nGašperšič, Jasna Šinigoj, Igor Krevs, Dejan Šenet, Andrej Gašperič, Uroš\nMervič, Damijan Šinigoj, Anže Tomšič in Marjan Grah."
  },
  {
    "id": 261,
    "markdown": "# Čaganka - izmerjena rekordna globina\n\nV soboto, 21. julija 2012, je padla odločitev: Gremo do dna! Zbrala se nas je peščica najbolj zagrizenih z namenom, da obiščemo najgloblji in obenem najbolj oddaljeni del jame in ga do konca izmerimo. Do omenjenega dne je bila zadnja meritev opravljena na globini 300 m, a je šla jama še naprej, le vrvi takrat ni bilo več. S slednjo se je nekaj tednov kasneje vrnil Damijan Šinigoj s soplezalcema Matjažem Božičem in Borisom Šantegeljem, ki so preostanek jame opremili do dela, kjer se je zadeva toliko zožila, da se pač ni dalo več naprej.\n\nGlavni namen tokratne akcije je bil izključno merilni. Resda smo nekaj malega tudi razširili, še posebej na mestih, kjer te je stena objela in stisnila do te mere, da so imeli plezalci z nekoliko večjo kapaciteto pljuč na predhodni akciji nemalo težav. Sedaj so določeni prehodi bistveno lažji, a kljub temu še vedno zelo zahtevni. Sploh pri povratku ti izpijejo dobršen del moči in energije, ki ju v nadaljevanju še kako potrebuješ.\n\n![Na dnu.](https://jknm-novice.s3.eu-central-003.backblazeb2.com/caganka-izmerjena-rekordna-globina-23-07-2012/01.jpg)\n\nJama je sedaj v celoti izmerjena. V pripravi je tudi nov, kompleten načrt Čaganke, ki bo v kratkem uzrl luč sveta. Novo pridobljeni podatki pa kažejo naslednje: globina je po novem <b>319 m</b>, dolžina pa <b>1300 m</b>. Kar lepi številki, ki pa sta seveda trenutni. V jami je še veliko vprašajev in preozkih nadaljevanj, prav tako se odpirajo vodoravni deli v kaminih. Edini problem  pravzaprav predstavlja dolgotrajen in naporen dostop do tako imenovanih delovišč. In nemalokrat se človek na dnu vpraša, če je vse skupaj vredno te cene. Kasneje, ko se zopet dobimo na površju, pa kaj hitro pozabimo na vse hudo in že veselo kujemo nove in nove podvige ...\n\n![Dobrodošlo površje.](https://jknm-novice.s3.eu-central-003.backblazeb2.com/caganka-izmerjena-rekordna-globina-23-07-2012/02.jpg)\n\n![Hotel pod zvezdami.](https://jknm-novice.s3.eu-central-003.backblazeb2.com/caganka-izmerjena-rekordna-globina-23-07-2012/03.jpg)\n\nNa tokratni akciji smo sodelovali Damijan Šinigoj, Matija Gašperšič, Jasna Šinigoj, Davor Kacin, Igor Krevs in Srečko Vidic."
  },
  {
    "id": 259,
    "markdown": "# Odprtje foto razstave v Mirni Peči\n\nV okviru občinskega praznika Občine Mirna Peč smo v petek 22. junija 2012 ob 16. uri, kot eno od mnogih aktivnosti v počastitev praznovanja 50. obletnice delovanja našega kluba, v Domu kulture v Mirni Peči skupaj z lovsko družino Mirna Peč, odprli fotografsko razstavo. Z njo želimo širši javnosti prikazati lepote narave - lovci nadzemni, jamarji pa podzemni del. Klub zgodnji uri in vročini se nas je na otvoritvi zbralo kar nekaj članov nadzemne in podzemne druščine, kot tudi simpatizerjev in predstavnika občine Nataša Rupnik ter župan Andrej Kastelic. Udeležence otvoritvene slovesnosti so še dodatno razgreli pevci lovske družine z lepimi domačimi pesmimi.\n\nRazstavljene fotografije si&nbsp;lahko ogledate v mirnopeškem kulturnem domu v\n času izvajanja&nbsp;prireditev, ob delavnikih pa v dopoldanskem času.\n\n![Nagovor prisotnih.](https://jknm-novice.s3.eu-central-003.backblazeb2.com/odprtje-foto-razstave-v-mirni-peci-27-06-2012/slika_1.jpg)\n\n![Zapeli so prav lepo.](https://jknm-novice.s3.eu-central-003.backblazeb2.com/odprtje-foto-razstave-v-mirni-peci-27-06-2012/slika_2.jpg)\n\n![Klubski sotrpini.](https://jknm-novice.s3.eu-central-003.backblazeb2.com/odprtje-foto-razstave-v-mirni-peci-27-06-2012/slika_3.jpg)\n\n![Z leve: predstavnik JK Andrej Gašperič, župan Andrej Kastelic in predsednik LD Karol Zagorc.](https://jknm-novice.s3.eu-central-003.backblazeb2.com/odprtje-foto-razstave-v-mirni-peci-27-06-2012/slika_4.jpg)\n\nDa je razstava uspela gre zahvala članom, ki so prispevali fotografski \nmaterial, ter ekipi, ki je razstavo pripravila - Jernej Tramte, Drago \nPrimc, Jože Tomšič, Anže Tomšič in Andrej Gašperič. Zahvaliti se je \ntreba tudi Lovski družini Mirna Peč za zgledno sodelovanje ob pripravi \nin otvoritvi razstave, posebna zahvala pa gre Občini Mirna Peč, ki nas \nje k sodelovanju povabila in omogočila razstavni prostor, Aleši Sušnik \nŠkedelj z Osnovne šole Mirna Peč, ki nam je za razstavo posodila \nrazstavne panoje ter Foto Asja d.o.o. iz Novega mesta, ki nam je \nkvalitetno in ugodno razvila fotografije.\n\n![\"Gneča\" pri ogledu razstave.](https://jknm-novice.s3.eu-central-003.backblazeb2.com/odprtje-foto-razstave-v-mirni-peci-27-06-2012/slika_5.jpg)\n\n![Župan se je pri ogledu globoko zamislil. Le kaj?](https://jknm-novice.s3.eu-central-003.backblazeb2.com/odprtje-foto-razstave-v-mirni-peci-27-06-2012/slika_6.jpg)\n\nNa otvoritvi smo se kuhali Jože Tomšič, Anže Tomšič, Drago Primc, David Gašperič, Nejc Gašperič in Andrej Gašperič."
  },
  {
    "id": 251,
    "markdown": "# Začetek tečaja za jamarja pripravnika\n\nZ jamarskim tečajem smo letos pričeli malo pozneje kot prejšnja leta, a tečajniki s tem ne bodo nič prikrajšani, le urnik bodo imeli toliko bolj natrpan. V petek, 13. aprila 2012, smo začeli s teoretičnim spoznavanjem jamarstva ter kraškega sveta, v nedeljo pa so spoznavanje nadaljevali v jami Jazbina. Tam smo se razdelili v dve skupini, prva je odšla z Urošem v jamo, druga pa je trenirala vozle ter plezanje po lestvicah.\n\n![Med tečajniki je eden tudi fotograf. Fotografija je iz Jazbine.](https://jknm-novice.s3.eu-central-003.backblazeb2.com/zacetek-tecaja-za-jamarja-pripravnika-26-04-2012/slika_1.jpg)\n\nNaslednji petek je Andrej v klubu tečajnike seznanil z osebno jamarsko opremo in plezanja z vrvno tehniko, Klemen pa jim je na podlagi lastnih izkušenj razložil, kako se v jame ne hodi, ter jim predstavil varnostne norme. Da bi tečajnike čim bolj pripravili na izpit, smo letos organizirali tri dneve učenja vrvne tehnike v Malisenci.\n\n![Jernej prikazuje vrvno tehniko plezanja.](https://jknm-novice.s3.eu-central-003.backblazeb2.com/zacetek-tecaja-za-jamarja-pripravnika-26-04-2012/slika_2.jpg)\n\nPrva dva dneva sta potekala v soboto in nedeljo. Andrej, Primož, Klemen in Anže smo opremili osem plezalnih smeri, Jernej pa je prevzel vlogo demonstratorja vrvne tehnike. Kljub slabi vremenski napovedi za oba dneva, je tečajnikom uspelo tehniko plezanja osvojiti, med drugim tudi prepenjanje na vrvi, prehod preko vozla ter plezanje po prečnici.\n\n![Plezanje jim je šlo odlično od rok in nog.](https://jknm-novice.s3.eu-central-003.backblazeb2.com/zacetek-tecaja-za-jamarja-pripravnika-26-04-2012/slika_3.jpg)\n\n![Preizkusili so se tudi na prečnici](https://jknm-novice.s3.eu-central-003.backblazeb2.com/zacetek-tecaja-za-jamarja-pripravnika-26-04-2012/slika_4.jpg)\n\nS tečajem še nismo zaključili, pred klubskim izpitom, ki bo potekal na taboru pred Čaganko, so na vrsti še predavanje o prvi pomoči in dokumentaciji jam, dva treninga plezanja ter utrjevanje teorije.\n\nNa tečaj so se letos prijavili: Anja Mikelj, Igor Krevs, Matija Žnidaršič, Davor Kralj, Marjan Grah, Jerneja Judež, Vili Turk, Cristian Lynx in Nataša Ravbar.\n\nOstali, ki smo do sedaj sodelovali na tečaju: Jasna Šinigoj, Dejan Šenet, Matija Gašperšič, Damijan Šinigoj, Primož Paterneš, Jernej Tramte, Klemen Mihalič, Uroš Mervič, Andrej Gašperič, Mihael Rukše, Andrej Hudoklin, Robi Femc, Matjaž Hutevec, Miha Primc, Andrej Jaklič in Anže Tomšič."
  },
  {
    "id": 263,
    "markdown": "# Pri Borovcu na Kočevskem\n\nV nedeljo, 12. avgusta 2012, sem se odpravil na Kočevsko ter v okolici Borovca raziskal brezno. Prav tu sem se mimogrede ustavil že leta 2006, ko sem se vračal z raziskav jam v Žurgarski steni. Ustavil sem se, ker sem želel hitro poiskati in preveriti lokacijo manjše jame s pomanjkljivo dokumentacijo, registrirane davnega 1927. leta. Gre za jamo Frauenloch (Babja jama) z nizko katastrsko številko 93. Za to jamo v Katastru obstaja tudi skica tlorisa jame z dolžino 15 m. Čeprav je lokacija jame opisana z enim samim stavkom »Jama leži v dolini pod Borovcem na desnem bregu potoka Ročičenbach«, sem bil prepričan, da bom jamo hitro našel, a od tega seveda ni bilo nič. Zato sem njeno iskanje pustil za naslednjič, ko bom spet na tem območju. Leta 2010 sem si za iskanje vzel več časa, a tudi takrat nisem bil uspešen. Tudi domačin na bližnji domačiji na Plešu, ki stoji na samem, o jami ni vedel ničesar, mi je pa opisal lokacijo neraziskanega brezna na hribu nad levim bregom potoka. Na današnji akciji sem ga hitro našel - gre za enostavno brezno z globino 13 m, ki je nastalo ob izraziti razpoki.\n\n![Pred vhodom, ki se odpira v pobočju le 5 m nad gozdno potjo.](https://jknm-novice.s3.eu-central-003.backblazeb2.com/pri-borovcu-na-kocevskem-02-09-2012/slika_1.jpg)\n\n![Pogled z dna proti vhodu. Takoj ugotovimo, da je brezno nastalo ob izraziti razpoki.](https://jknm-novice.s3.eu-central-003.backblazeb2.com/pri-borovcu-na-kocevskem-02-09-2012/slika_3.jpg)\n\nRaziskav je bilo torej hitro konec, zato mi je ostalo precej časa za iskanje Babje jame. Prehodil sem strugo potoka v dolžini 1,5 km, jame tudi tokrat nisem našel, zato sem se pri vračanju povzpel višje na breg, a tudi od tam nisem opazil vhoda. Sicer je struga potoka v zgornjem delu v obliki globoke soteske z zelo strmimi, ponekod navpičnimi bregovi in pečinami, v dnu se vrstijo skalnati kotliči, slapišča in skoki, zato je tudi prehod po dnu ponekod zelo težak. K sreči je bil tokrat zgornji del struge suh, zato je bil prehod nekoliko lažji.\n\n![Pa sem te končno našel! ...](https://jknm-novice.s3.eu-central-003.backblazeb2.com/pri-borovcu-na-kocevskem-02-09-2012/slika_4.jpg)\n\n![... a se jama po 2-3 m hitro konča. Spet brezuspešno!](https://jknm-novice.s3.eu-central-003.backblazeb2.com/pri-borovcu-na-kocevskem-02-09-2012/slika_5.jpg)\n\nV spodnjem delu se dolina za malenkost razširi, ob potoku so manjše uravnave in loke, pobočja so manj strma. Hoja po pobočju je zelo težavna, v zgornjem delu zaradi strmine in pečin, v spodnjem delu pa zaradi številnih hudourniških jarkov in grap, ki se globoko zajedajo v pobočja, in jih je treba prečiti. Že proti koncu večurnega iskanja sem mislil, da se mi je končno nasmehnila sreča: v skalnatem in strmem pobočju v zgornje delu potoka sem zagledal lep vhod v jamo. No, pa sem te našel!, a je bilo veselja hitro konec. Za vhodom se prostor že po nekaj metrih brezupno konča.\n\n![Tolmun pod slapom v skalnati strugi potoka.](https://jknm-novice.s3.eu-central-003.backblazeb2.com/pri-borovcu-na-kocevskem-02-09-2012/slika_6.jpg)\n\n![Suho slapišče v zgornjem toku potoka.](https://jknm-novice.s3.eu-central-003.backblazeb2.com/pri-borovcu-na-kocevskem-02-09-2012/slika_7.jpg)\n\nČeprav je območje precej odmaknjeno in skoraj brez obiskovalcev, nisem opazil niti ene živali ali živalice. Čeprav bi v spodnjem delu potoka, zaradi gošče ob potoku in delno tudi skalovja, pričakoval kakšnega gada ali prej modrasa, tudi teh nisem opazil, le enega nemarnega slepca, ki me je itak ignoriral.\n\n![Se boš kaj premaknil, ali kar naprej lenaril na toplem soncu?](https://jknm-novice.s3.eu-central-003.backblazeb2.com/pri-borovcu-na-kocevskem-02-09-2012/slika_8.jpg)"
  },
  {
    "id": 361,
    "markdown": "# Jama Velika peč\n\nRedke jamske najdbe iz starejšega paleolitika kažejo na to, da je tudi neandertalec uporabljal nekatere oblikovalne predmete (fosile, školjke, kosti) kot talismane ali okrasje. Pred približno 35.000 let (mlajši paleolitik) pa so v Evropo prišli ljudje vrste Homo sapiens sapiens. S seboj so prinesli visoko razvito umetnost in nakit, izdelan iz živalskih zob in iz fosilnih ali recentnih hišic polžev in školjk. V Sloveniji je do nedavnega prevladovalo prepričanje, da loči slovenski mlajši paleolitik od evropskega popolno pomanjkanje umetniških izdelkov in nakita. Prve sledove umetniškega delovanja ledenodobnega lovca je v Potočki zijalki ugotovil Srečko Brodar leta 1935. Med kamenim orodjem je odkril koščene konice, ki so nosile vreze narejene s sileksom. Bil je mnenja, da so zareze izraz umetniškega udejstvovanja. Našel je tudi spodnjo čeljustnico jamskega medveda s prevrtanim kronskim odrastkom, ki je bila gotovo obešena na vrvici in je predstavljala lovsko trofejo ali amulet in je morda visela pred vhodom v Potočko zijalko. Podobno najdbo je leta 1891 odkril H. Freyer v Postojnski jami in sicer obdelano spodnjo čeljustnico jamskega leva.  Neprimerno več možnosti za presojo starosti in kulturne pripadnosti nudijo podatki, zbrani pri izkopavanjih v Ciganski jami, doslej edini paleolitski postaji na Kočevskem. Mitja Brodar je v tej jami v letih 1971-1976 sistematično izkopaval in zbral poleg številnega paleolitskega orodja tudi fosilne ostanke pleistocenske favne. Med favnističnimi ostanki je našel tudi fragment obdelane zgornje čeljustnice kune ter cevaste kosti, ki imajo vrezane črte v obliki narobe obrnjene črke Y. V to skupino nakita lahko uvrstimo tudi obroček izdelan iz roga kakšnega cervida, ki je bil najden v Babji jami.\n\nKronološko je najstarejša najdba prevrtanega zoba iz jame Velika peč pri vasi Kostanjek v Zasavju. Leta 1989 ja Draško Josipovič s študenti arheologije v jami izkopal sondo široko 2 x 1 m in globoko 2 m. V globini 1,5 do 1,75 m so odkrili kostne ostanke jamskega medveda, nekaj kremenovih orodij ter prevrtan kočnik nedoločljivega kanida, morda šakala. Zob je imel na spodnjem delu korenine umetno izvrtano luknjo in je nedvomno služil kot nakit.  Ker je bil zob odkrit skupaj s fosilnimi ostanki jamskega medveda, se najdba uvršča v konec srednjega ali prvo polovico mlajšega wurma. Vse te podatke sem dobil v članku Vide Pohar in Draška Josipoviča Nakit iz Paleolitskih in mezolitskih najdišč Slovenije, ki je bil objavljen v periodiki Poročilo o raziskovanju paleolita, neolita in eneolita v Sloveniji, vol. 20, 1992.\n\nKer jama Velika peč ni evidentirana v Katastru JZS, kar pomeni, da ni registrirana, sem se odločil, da jo poiščem. Odpravil sem se na navedeno območje, a brez pomoči domačinov ni šlo. Opisali so mi grobo lokacijo jame, kar me je pripeljalo do zelo strmega pobočja nad potokom Brestanica, ki se imenuje Velika peč. Strmo pobočje je prehajalo v komaj prehodne skalnate pečine. Plezal sem po izohipsi pobočja kakih 100 m, potem sem se povzpel za približno 10 m ter se vrnil nazaj ... Opisan vzorec sem nato ponovil večkrat. Po dve urnem plezanju sem končno pod najvišjo skalno steno opazil veliki vhod v jamo.\n\n![Vhod je široka odprtina.](https://jknm-novice.s3.eu-central-003.backblazeb2.com/jama-velika-pec-22-09-2014/slika_1.jpg)\n\nVhod v jamo se torej odpira v vznožju najvišje skalne stene strmega pobočja Velika peč nad potokom Brestanica. Pobočje je izredno strmo, ponekod navpično. Tu raste gosti listnati gozd, dreves je vseh vrst. Zelo gosta podrast otežuje prehod. Vhodna odprtina je velika 4,6 x 2,9 m. Formirana je ob vzdolžni razpoki, ki je dobro vidna v steni nad vhodom ter v vhodnem rovu.\n\n![Jama je nastala ob vzdolžni razpoki, ki je dobro vidna ob vhodu in v vhodnem rovu.](https://jknm-novice.s3.eu-central-003.backblazeb2.com/jama-velika-pec-22-09-2014/slika_2.jpg)\n\nTakoj za vhodom prečka rov mogočna razpoka. Ob njej sta v levi in desni steni krajša rova, v stropu pa je 6 m visok kamin. Rov je širok 3 m, strop pa se postopno zniža do 1 m višine. Na tleh je suha ilovica, v kateri so lisice skopale nekaj svojih lisičin. Za vhodom so še sledovi arheološke sonde.\n\n![V ilovici vhodnega rova so lisice skopale nekaj lukenj.](https://jknm-novice.s3.eu-central-003.backblazeb2.com/jama-velika-pec-22-09-2014/slika_3.jpg)\n\n![Za vhodom so še vidni sledovi arheološke sonde.](https://jknm-novice.s3.eu-central-003.backblazeb2.com/jama-velika-pec-22-09-2014/slika_4.jpg)\n\nPo dobrih 10 m zavije rov bolj proti vzhodu, a zadrži enake dimenzije. V desni, severni steni se odpirata dva kratka rova, dolga dobra 4 m, v katerih je tudi nekaj podornega skalovja.\n\n![Načrt jame.](https://jknm-novice.s3.eu-central-003.backblazeb2.com/jama-velika-pec-22-09-2014/nacrt_kopija.jpg)\n\nPlazimo se naprej po suhi ilovici po vseh štirih še 15 m. Tu se strop še bolj zniža, tla se nekoliko spustijo. Po trebuhu se lahko splazimo še nekaj metrov, kjer se strop spoji z ilovico in se jama, dolga 30 m, konča. Sige v jami skoraj ni, nekoliko je zasigan strop v notranjosti jame, proti koncu je na stropu tudi nekaj majhnih kapnikov. Od vhoda do konca jame je na tleh le suha ilovica, nekaj podornega kamenja opazimo v dveh stranskih rovov.\n\nJama je bila izrazito suha, tako da je bila ilovica na tleh suha. Nekaj kapnice pušča na suhih ilovnatih tleh mokre temne madeže.\n\n![Nekaj sige je na stropu rova. Kapnica pušča na suhih ilovnatih tleh mokre temne madeže.](https://jknm-novice.s3.eu-central-003.backblazeb2.com/jama-velika-pec-22-09-2014/slika_5.jpg)\n\nNa akciji sva sodelovala Angelca Pajk in Borivoj Ladišić."
  },
  {
    "id": 362,
    "markdown": "# Brestanka\n\nNa akciji, na kateri sem iskal in našel jamo <a href=\"/novica?id=361\" target=\"_blank\">Velika peč</a>, sem od domačina izvedel za zanimivo jamo ob potoku Brestanica. Da bi si prikrajšal delo pri iskanju, sem tokrat domačina prosil, da mi pokaže vhod, kar je z veseljem naredil. Res bi vložil kar nekaj časa, da bi ga našel. Čeprav se odpira ob cesti, vhod zakriva gosto grmovje. Do jame sem se vrnil nekaj dni kasneje. Za dostop do vhoda sem moral posekati precej grmovja.\n\n![Treba je bilo posekati grmovje ob cesti, za dostop do jame.](https://jknm-novice.s3.eu-central-003.backblazeb2.com/brestanka-24-09-2014/slika_1.jpg)\n\n![Do vhoda pridemo po suhi hudourniški strugi.](https://jknm-novice.s3.eu-central-003.backblazeb2.com/brestanka-24-09-2014/slika_2.jpg)\n\nJama se odpira približno 6-7 m od ceste in nekaj metrov višje. Do vhoda pridemo po suhi hudourniški strugi. Vhodna odprtina je velika 4,4 x 2 m. Že po 3 m se strop vhodnega rova spusti do dobrih 50 cm višine, širina rova je tudi prav takšna. Zato sem moral po vseh štirih, včasih tudi po trebuhu ... To dimenzijo ima rov še približno 15 m.\n\n![Ozek in nizek vhodni rov prekriva debela plast poplavne ilovice.](https://jknm-novice.s3.eu-central-003.backblazeb2.com/brestanka-24-09-2014/slika_3.jpg)\n\nTu se rov nekoliko razširi in zviša, a vseeno ne moremo vstati. Po 25 m od vhoda sem se priplazil do manjšega brezna. Do tu je vseskozi na tleh poplavna ilovica, ki prekriva manjše kamne in prodnike.  Pred breznom je višina do stropa 30 cm, a sem se po spolzki ilovici lahko splazil čez. Seveda je bilo pri vrnitvi čez rob brezna takoj v ožino bistveno težje. Brezno je globoko slabe 3 m, a za nadaljevanje rabimo pripomočke za spust, kajti njegove stene so prevlečene z debelo plastjo ilovice. Prosto plezanje ni možno, ker drsi. Torej nazaj do ceste in avta ter vzeti pas in vrv. Na dnu brezna se namreč vidi odprtina, kjer se jama nadaljuje.\n\n![Na dnu brezna se vidi nadaljevanje jame.](https://jknm-novice.s3.eu-central-003.backblazeb2.com/brestanka-24-09-2014/slika_4.jpg)\n\nKo sem se spustil v brezno, sem nadaljeval s plazenjem skozi odprtino na dnu v rov enakih dimenzij, kakor jih je imel rov do brezna. Vse do konca jame sem nadaljeval po trebuhu. Po 20 m plazenja sem prišel do razširitve rova oz. do križišča. Tu rov preseka prečna razpoka, ob kateri se strop dvigne do 3 m. Jama se nadaljuje z ozkim in nizkim rovom, v njega sem se komaj stlačil, a se po 4 m toliko zoži, da nadaljevanje ni možno. Razširitev rova ob razpoki se nadaljuje navzdol v 2 m dolg rov, kjer se strop zniža. Možno bi bilo splaziti se čez, a strm rov pred ožino, ki je na debelo obložena z ilovico, to nekoliko otežuje, vrnitev pa bi bila zelo problematična. Za ožino se sliši šumenje potoka. Tu je nadaljevanje jame. Sige v jami ni. Na tleh rova je vseskozi od vhoda do konca jame debela plast poplavne ilovice, ki prekriva manjše kamne in prodnike.\n\n![Načrt Brestanke.](https://jknm-novice.s3.eu-central-003.backblazeb2.com/brestanka-24-09-2014/nacrt_brestanke.jpg)\n\n![\"Robinzon\" po koncu raziskave.](https://jknm-novice.s3.eu-central-003.backblazeb2.com/brestanka-24-09-2014/slika_5.jpg)\n\nJama je občasni bruhalnik visokih voda, ki po cestnem prepustu odteka v potok Brestanico. Vsekakor bi bilo treba pregledati strugo potoka v času, ko ni vegetacije, ter ugotoviti, kjer priteče voda, ki se sliši na koncu jame.\n\nSodelovala sva Angelca Pajk in Borivoj Ladišić."
  },
  {
    "id": 432,
    "markdown": "# Dan doživetij v Županovi jami 2016\n\nTudi letos smo, kljub večkratnim prestavitvam, pomagali pri izvedbi Dneva doživetij v Županovi jami. V soboto, 13. avgusta 2016, smo začeli že ob 10. uri, kar je bolj zgodaj kot v preteklih izvedbah – do 15. ure smo skozi vertikalni vhod v jamo spustili 60 obiskovalcev. Z opremljanjem smo začeli malo po 9. uri in v pol ure pripravili vse potrebno za varen spust 11 m globoko v Permetovo dvorano. Prve obiskovalke so prišle že ob 10. uri – mimogrede, punc je bilo več kot fantov – in uspešno prestale prva testiranja delovanja naše ekipe.\n\n![Ekipa med dvigovanjem vrvi.](https://jknm-novice.s3.eu-central-003.backblazeb2.com/dan-dozivetij-v-zupanovi-jami-2016-18-08-2016/105410.jpg)\n\n![Andrej nad jamo.](https://jknm-novice.s3.eu-central-003.backblazeb2.com/dan-dozivetij-v-zupanovi-jami-2016-18-08-2016/105351.jpg)\n\n![Najmlajša udeleženka je imela \"tli\" leta.](https://jknm-novice.s3.eu-central-003.backblazeb2.com/dan-dozivetij-v-zupanovi-jami-2016-18-08-2016/t34.jpg)\n\n![Tako je, ko te požre podzemlje.](https://jknm-novice.s3.eu-central-003.backblazeb2.com/dan-dozivetij-v-zupanovi-jami-2016-18-08-2016/t26.jpg)\n\nVes čas smo delovali kot dobro namazan stroj, ki se mu ni bilo potrebno posebej naprezati. Obiskovalci so bili razporejeni v daljšem časovnem obdobju, po ogledu celotne jame pa so morali peš na površje.\n\n![Priprava tandema.](https://jknm-novice.s3.eu-central-003.backblazeb2.com/dan-dozivetij-v-zupanovi-jami-2016-18-08-2016/t25.jpg)\n\n![Spuščali smo tudi ta prave jamarje.](https://jknm-novice.s3.eu-central-003.backblazeb2.com/dan-dozivetij-v-zupanovi-jami-2016-18-08-2016/t22.jpg)\n\n![Ekipa med akcijo.](https://jknm-novice.s3.eu-central-003.backblazeb2.com/dan-dozivetij-v-zupanovi-jami-2016-18-08-2016/t6.jpg)\n\nImeli pa so še kaj videti, saj je bilo poleg obiska jame na voljo še:\n\n- undefined\n- undefined\n- undefined\n- undefined\n- undefined\n\nZa promocijo kluba smo se trudili Anton Tramte na vrvni zavori, Miha Primc in Črt Bučar - dvigovanje prazne vrvi, Andrej Gašperič - glavni nad jamo in opremljevalec obiskovalcev Zdravko Bučar."
  },
  {
    "id": 255,
    "markdown": "# Uspešno pri Hinjah\n\nNa zadnji majski dan smo organizirali uspešno celodnevno akcijo v okolici Hinj. V dopoldanskih urah sva z Andrejem obiskala nekaj vhodov v znane jame, jim določila koordinate ter naredila posnetke vhodov. Najprej sva se mudila okoli <a href=\"/novica?id=125\" target=\"_blank\">Šolnovega brezna</a>, ki je v našem klubu dobro znano in pogosto obiskano brezno, a z močno zgrešenimi koordinatami v katastru. Sledil je pogovor z domačinom v zaselku Lazar, ob medici kakopak, potem pa ogled bližnjega vhoda v Sebenjkovo jamo (domačini ji rečejo kar Lazarjeva jama). Pobrala sva koordinate ter naredila nekaj posnetkov vhoda.\n\n![Lazarjeva jama se odpira v pobočju nekaj metrov pod cesto.](https://jknm-novice.s3.eu-central-003.backblazeb2.com/uspesno-pri-hinjah-06-06-2012/slika_1.jpg)\n\nOb pomoči domačina sva pri Lopati poiskala ter po kratkem tavanju po gozdu tudi našla vhod v Muščevo Bobnarco. Brez foto seanse pred vhodom seveda ni šlo, a smo po kratkem počitku nadaljevali naprej z iskanjem.\n\n![Andrej kuka v Bobnarco.](https://jknm-novice.s3.eu-central-003.backblazeb2.com/uspesno-pri-hinjah-06-06-2012/slika_2.jpg)\n\nKončno je sledil tudi spust v jamo. Iskali ter našli smo novo jamo, poimenoval sem jo Brezno na Kavcah. Šlo je za vodnjakasto brezno z manjšim vhodom in globino 18,5 m.\n\n![Pred vhodom v Brezno na Kavcah.](https://jknm-novice.s3.eu-central-003.backblazeb2.com/uspesno-pri-hinjah-06-06-2012/slika_3.jpg)\n\nBližal se je čas za kosilo, ki sva ga imela v gostilni na Hinjah. Ker nisva zapravljala časa, sva skočila do Francija, ga pobrala in se odpravila raziskovati brezno nedaleč od Hinj, ki se odpira v močno zakraselem gozdu na pobočju hriba Vrh Štange.  Globina je bila le 14,5 m, a smo bili vseeno zadovoljni.\n\n![Priprave na spust v Brezno pod Vrh Štange.](https://jknm-novice.s3.eu-central-003.backblazeb2.com/uspesno-pri-hinjah-06-06-2012/slika_4.jpg)\n\n![Zadovoljni, kljub manjši globini.](https://jknm-novice.s3.eu-central-003.backblazeb2.com/uspesno-pri-hinjah-06-06-2012/slika_5.jpg)\n\nAkcije še zdaleč ni bilo konec. Odpravili smo se do domačije Kot pri Smuki in si ogledali manjše brezno, zasuto s smetmi. Domačin je povedal, da so v breznu našli nekaj vojaške opreme iz druge svetovne vojne, sedaj dno prekrivajo novodobne smeti. V bližini domačije se je Andrej prosto spustil v kratko brezno, da pogleda za morebitnim nadaljevanjem, a le-tega ni bilo.\n\n![Nič od nadaljevanja.](https://jknm-novice.s3.eu-central-003.backblazeb2.com/uspesno-pri-hinjah-06-06-2012/slika_6.jpg)\n\nSladica pride vedno na koncu. Čeprav že nekoliko utrujen  od celodnevnega jamarjenja, sem  prepričal Francija in Andreja, da raziščemo še Rupenco pri Selih. Oglasili smo se pri domačinu v Selih, ki nas je  popeljal v bližnji gozd. Spustili smo se v 36 m globoko brezno. Da je dobro znano med domačini, kaže velik kup smeti na dnu. Ker gre za stare smeti, kaže da v brezno ne odmetavajo več.\n\n![Franci v Rupenci.](https://jknm-novice.s3.eu-central-003.backblazeb2.com/uspesno-pri-hinjah-06-06-2012/slika_7.jpg)\n\nPo obilni večerji pri Andreju, smo se zaradi uspešne akcije zadovoljni razšli. Sodelovali smo Andrej Jaklič, Franci Blatnik in Borivoj Ladišić, posebna zahvala gre tudi Andrejevi soprogi, ki se je izkazala z odličnim kosilom in obilno večerjo."
  },
  {
    "id": 252,
    "markdown": "# Čaganka - jamarski tabor 2012\n\nBližal se je prvi maj, s tem pa tudi zaključek tečaja ter klubski izpit za naziv Jamar pripravnik, zato smo, tako kot lani, organizirali prvomajski jamarski tabor. Lokacija tabora je zopet pripadala okolici pred jamo Čaganko, saj se v njeni bližini nahaja jama Stropnica, ki je primerna za izvedbo izpitov.\n\n![Pogled na lepo postavljen tabor.](https://jknm-novice.s3.eu-central-003.backblazeb2.com/caganka-jamarski-tabor-2012-07-05-2012/slika_1.jpg)\n\nS postavitvijo tabora smo pričeli v soboto dopoldne, kljub sončni ter vroči napovedi smo postavili klubski šotor ter napravili zajetno zalogo drv. Tekom dneva smo s tečajniki utrjevali znanje za nedeljski izpit, nekateri izmed njih so se spustili v vhodne dele Čaganke, drugi smo se lotili iskanja ter izkopavanja novih jam, vsi skupaj pa smo uživali v lepem vremenu in dobri družbi.\n\n![Priprave na spust v novo jamo.](https://jknm-novice.s3.eu-central-003.backblazeb2.com/caganka-jamarski-tabor-2012-07-05-2012/slika_2.jpg)\n\nV prekrasno nedeljsko jutro smo se zbudili ob zvoku dveh motornih žag, prebudili pa šele, ko smo podvojili kurilno zalogo. Izpit, ki ga je vodil Mihael Rukše, je potekal v jami Stropnica, kjer so se tečajniki preizkusili v vrvni tehniki, zunaj jame pa so poleg plezanja po lestvicah in teoretičnega izpita pokazali še znanje o prvi pomoči, dokumentiranju jam ter uporabo vozlov. Po preverjanju znanja je sledil krajši premor s kosilom, takoj za tem pa podelitev priznanj ter krst novopečenih jamarjev. Izpit je opravilo vseh osem prisotnih tečajnikov, dva pa sta bila upravičeno odsotna.\n\n![Anja na vhodu v Stropnico.](https://jknm-novice.s3.eu-central-003.backblazeb2.com/caganka-jamarski-tabor-2012-07-05-2012/slika_3.jpg)\n\n![Takole so tečajniki čakali na podelitev priznanj.](https://jknm-novice.s3.eu-central-003.backblazeb2.com/caganka-jamarski-tabor-2012-07-05-2012/slika_4.jpg)\n\nV ponedeljek zjutraj nas je od skupnih 32 udeležencev ostalo le še sedem z namenom, da se odpravimo v Čaganko. Jasna je spremljala tečajnika Igorja do globine 140 m, Dejan in Matija sta z iste globine nadaljevala z napeljavo telefonskega kabla, ki je za enkrat napeljan do Akustične dvorane, Klemen, Damijan in Anže pa smo se odpravili širit meander v Klepca. Razširili smo dobra dva metra ožine, nadaljevanje v nove dele pa nam je preprečilo preozko okno, ki preči meander v novo brezno. Iz jame smo prišli še pred večerom, tako da je ostalo še nekaj časa za pregled novo najdenega brezna, za katerega smo kasneje ugotovili, da je že registrirano.\n\n![Ponedeljkova ekipa pred odhodom v Čaganko](https://jknm-novice.s3.eu-central-003.backblazeb2.com/caganka-jamarski-tabor-2012-07-05-2012/slika_5.jpg)\n\nTabor je trajal štiri dni, od 28. 4. do 1. 5., glede na veliko udeležbo (preko 30 jamarjev in ostalih radovednežev) bomo drugo leto zgodbo zagotovo ponovili ali pa kar uvedli tradicionalni prvomajski jamarski tabor.\n\nUdeleženci tabora: Anja Mikelj, Robi Femc, Igor Krevs, Matija Žnidaršič, Davor Kralj, Peter Pišljar, Vili Turk, Cristian Lynx, Nataša Ravbar, Primož Paterneš, Uroš Mervič, Andrej Gašperič, Jože in Vida Tomšič, Andrej Jaklič, Klemen Mihalič, Matija Gašperšič, Damijan Šinigoj, Tjaša Božič, Mojca, Dejan Šenet, Jasna Šinigoj, Miha, Tanja, Maj in Nika Rukše, Jože, Ana in Gašper Stopar, Tone Tramte z družino, Gregor Brulc, Jernej Tramte in Anže Tomšič."
  },
  {
    "id": 265,
    "markdown": "# 50 let JKNM - iznos vina Jamski Zajc iz Čaganke\n\nV soboto, 1. septembra 2012, je napočil čas, da JKNM žanje, kar je v sodelovanju z Vinarstvom Zajc sejal. Vreme nam je sicer zagodlo, saj je vseskozi rahlo deževalo, dostopno gozdno vlako pa je dež spremenil v močvirje. Kot sem napisal, nam je zagodlo prej in potem, ko smo po nekaj urah vsi sodelujoči prišli iz jame. Tako smo se tega dne zgodaj zjutraj zbrali trije najpogumnejši in opremili sisteme za dvigovanje in začeli s polnjenjem transportnih vreč in vleko na višje stopnje. Kasneje je prišla ostala prešerna druščina skupaj z Božidarjem Zajcem, ki je deloma pomagala na sistemu, na stopnji in zunanjem sistemu, ter transportu do avtomobila. Besed je bilo v jami malo, vse je teklo kot po maslu. Sam sem se zamotil z razmišljanjem, kakšna bo kakovost, koliko je vino pridobilo, okus, občutki. In, uf, da jih bomo le čim manj razbili, saj oblika jame ni ravno gostoljubna do steklenic. Sem že hotel Andreja dregniti, če jo odpreva, pa sem nekako težko vztrajal do konca. Tom je na višji stopnji vsake toliko spustil opazke, kot so: dober je, pa smo jo razbili ... Gotovo se je kot vinar tudi on težko upiral, ampak pustimo to.\n\n![Zunanja ekipa na sistemu.](https://jknm-novice.s3.eu-central-003.backblazeb2.com/50-let-jknm-iznos-vina-jamski-zajc-iz-caganke-06-09-2012/dsc05149.jpg)\n\nZadnja transportka je odšla iz dvorane. Kmalu je sledila truma jamarjev v dvorano, kjer smo naredili foto seanso. Kakšne pol ure smo gledali dve steklenici in med malico iskali kozarce, ki smo jih improvizirali iz plastenke. Čast odprtja sem si vzel sam: natočili, nazdravljali, iztočili, popili. V dvorani toliko nasmejanih obrazov še ni bilo. Spili smo steklenico, drugo pa sem spravil v ležišče na nadaljnje zorenje naslednjih 50, morda 100 let. Na površju je bilo še nekaj zunanje ekipe, s katerimi tega dne še nismo bili v stiku - so kurili in nam skuhali pasulj. Sledilo je odprtje in degustacija vina izpod rok Božidarja Zajca. Svoje steklenice sta pristavila še Ladišić in Tomšič.\n\n![V notranjosti smo si dali duška, še posebej Tom.](https://jknm-novice.s3.eu-central-003.backblazeb2.com/50-let-jknm-iznos-vina-jamski-zajc-iz-caganke-06-09-2012/dsc05189.jpg)\n\n![Skupinska v dvorani, brez dela zunanje ekipe.](https://jknm-novice.s3.eu-central-003.backblazeb2.com/50-let-jknm-iznos-vina-jamski-zajc-iz-caganke-06-09-2012/dsc05161.jpg)\n\nTukaj lahko rečem nekaj besed o tem vinu - Jamski zajc. Gre za temno vino iz sort modra frankinja in gamay. Vino je bilo ob odprtju malce \"ubito\" zaradi transporta. Aroma je lepo zaokrožena, poudarjene so karakteristike frankinje, ki jih blago dopolnjuje gamay. Okus je zaokrožen. Vino je srednje ekstraktno in vsebuje malce več alkohola. In še bi lahko našteval o vinu z izjemno zgodbo.\n\n![Skrb za hrano.](https://jknm-novice.s3.eu-central-003.backblazeb2.com/50-let-jknm-iznos-vina-jamski-zajc-iz-caganke-06-09-2012/dsc05204.jpg)\n\nNa akciji smo sodelovali Božidar Zajc, Mihael Rukše, Jasna Šinigoj, Damijan Šinigoj, Borivoj Ladišić, Klemen Mihalič, Andrej Gašperič, Jože Tomšič, Andrej Hudnik, Matija Gašperšič, Dejan Šenet, Andrej Jaklič in Uroš Mervič."
  },
  {
    "id": 269,
    "markdown": "# Spominska svečanost pri Beceletovi jami\n\nV soboto, 22. septembra 2012, sem se udeležil spominske şvečanosti pri Beceletovi jami pri Starem gradu nad Otočcem, ob 70-letnici spomina na junaško smrt Vinka Paderšiča-Batreje v Beceletovi jami ter na aktiviste in partizane, ki so septembra 1942 izgubili življenje na območju Otočca in okolice ob dogodkih pri Beceletovi jami. Slovesnosti, ki jo je organizirala Zveza borcev Novo mesto ter Krajevna organizacija ZB Otočec, se je udeležilo 300 do 400 domačinov in gostov.\n\n![Slavnostno ob jami.](https://jknm-novice.s3.eu-central-003.backblazeb2.com/spominska-svecanost-pri-beceletovi-jami-23-09-2012/slika_1.jpg)\n\nPred začetkom slovesnosti so pred vhod v jamo položili venec  Rezka Paderšič, Batrejina nečakinja,  Lado Kocjan, Batrejin soborec ter Renata Brunskole, podpredsednica Državnega zbora.\n\n![Z leve: Rezka Paderšič, Lado Kocjan ter Renata Brunskole.](https://jknm-novice.s3.eu-central-003.backblazeb2.com/spominska-svecanost-pri-beceletovi-jami-23-09-2012/slika_2.jpg)\n\nO Batreji in Beceletovi jami je pisal Danilo Breščak v našem zborniku Dolenjski kras 1, obširen članek o tem pa sem objavil v Naših jamah 42, ki ga v elektronski obliki najdete <a href=\"http://jamarska-zveza.si/storage/files/Na%C5%A1e%20jame%2042%20img%283%29.pdf\" target=\"_blank\">tukaj</a>. Pred vhodom v jamo stoji tudi spominska plošča, ki so jo leta 1965 postavi člani našega kluba, ki se je takrat imenoval  po Batreji.\n\n![Vhod v Beceletovo jamo.](https://jknm-novice.s3.eu-central-003.backblazeb2.com/spominska-svecanost-pri-beceletovi-jami-23-09-2012/slika_3.jpg)\n\n![Spominska plošča ob vhodu v jamo.](https://jknm-novice.s3.eu-central-003.backblazeb2.com/spominska-svecanost-pri-beceletovi-jami-23-09-2012/slika_4.jpg)\n\nKonec slovesnosti so popestrili številni beli golobi, ki so kot glasniki miru poleteli v nebo. Sledilo je prijetno druženje ob partizanskem golažu in pristnem cvičku.\n\n![Partizan Boro ob golažu in cvičku.](https://jknm-novice.s3.eu-central-003.backblazeb2.com/spominska-svecanost-pri-beceletovi-jami-23-09-2012/slika_6.jpg)\n\nV pogovoru z domačinom sem izvedel za lokacijo globljega brezna na bližnji Radulji. Seveda sem moral brezno takoj poiskati, a nisem bil uspešen. Ob iskanju sem našel nekaj lepih jurčkov. Potem sem se spomnil starega pravila: če iščeš jamo najdeš le jurčke, če pa iščeš jurčke najdeš jamo. Zato sem sklenil nehati iskati jamo ter se spravil na iskanje jurčkov. Kot za stavo nisem našel nobenega, zato pa jamo, kakopak. Lepo brezno, globoko vsaj 20 m ter ograjeno z zajlo.\n\n![Jurček, brezno in Boro.](https://jknm-novice.s3.eu-central-003.backblazeb2.com/spominska-svecanost-pri-beceletovi-jami-23-09-2012/slika_7.jpg)"
  },
  {
    "id": 270,
    "markdown": "# Kanin 2012 - druga realizacija\n\n![Dobro otovorjeni.](https://jknm-novice.s3.eu-central-003.backblazeb2.com/kanin-2012-druga-realizacija-24-09-2012/dscn0822_01.jpg)\n\nJamarsko planiranje je lahko kočljiva zadeva. Recimo uresničevanje\n  planov nadaljnih raziskovanj. In ko jamarke in jamarji jamarskega kluba Novo\n  mesto raziskujemo podzemne poti vode po kraških jamah, nam narava sama\n  vedno znova postavi načrte. Vsak odkrit vhod v neznano jamo nas (z)vabi\n  k raziskovanju. Ne moremo se upreti klicu narave.\n\nIn ko narava res pokliče, greš, pa če ušpičene\n  prekle padajo, narediš in rečeš: \"Uuu, ku fajn!\".\n  In z Urošem Mervičem sva avgusta letos 15-krat rekla \"Ku,\n  fajn!\". Na Kaninu sva namreč našla\n  <a href=\"/novica?id=262\" target=\"_blank\">15 novih jam v dveh dneh</a>\n  in to le na delu jamarsko nedotaknjenega območja. Narava pa je kriva ;-)\n  za to, da ima med petnajstimi novimi vhodi, pet jam nadaljevanje. In evo, plan\n  za naslednji raziskovalni obisk Kanina je bil ponovni obisk teh potencialno\n  globokih jam.\n\nDober plan je pritegnil štiri dobre jamarje JKNM - Miha Rukšeta,\n  Damjana Šinigoja, Andreja Jakliča in Andreja Hudnika, da smo\n  štiri dni (od 15.-19.9.2012) živeli na Kaninskih podih in\n  prodirali v kaninska nedrja. Miha in Andrej H. sta raziskala jamo NM156. Po\n  čiščenju vhodnega kratkega meandra je vodila v enotno\n  60-metrsko breznu. Brezno je preizkusilo Mihove izkušene živce.\n  Stene brezna so bile krušljive kot le redko kje. V smeri napeljevanja\n  vrvi je rahljal in rušil kamenje, ki je samo čakalo dotik, da pade\n  proti dnu. Narejenih je bilo 7 pritrdišč (fix), ki jih je zaradi\n  krušljivosti precej zamikal, da so nastajale lepe prečnice.\n\n![Mi gremo pa v globine.](https://jknm-novice.s3.eu-central-003.backblazeb2.com/kanin-2012-druga-realizacija-24-09-2012/dscn0840_01.jpg)\n\nNa dnu brezna pa je bilo kot, da bi v salonu z belo tehniko plezala preko\n  pralnih strojev, hladilnikov, da skal za velikost večjih mikrovalovnih\n  pečic niti opazila nisva. Med skalnimi bloki sta se zrinila v razpoko\n  še dobrih 10 m v globino in narava ni bila prizanesljiva - za\n  nadaljevanje je ponudila še ožjo razpoko, ožjo od Mihe in\n  mene. Globina jame je cca. 80 m.\n\n![Foto: Miha Rukše](https://jknm-novice.s3.eu-central-003.backblazeb2.com/kanin-2012-druga-realizacija-24-09-2012/dsc05776.jpg)\n\nJama NM158 je od vseh novih najprej pokazala več priložnosti za\n  nadaljevanje. Preko več skalnih, snežnih in ledenih stopenj je\n  raziskana do globine 78 m.\n\n![Foto: Damijan Šinigoj](https://jknm-novice.s3.eu-central-003.backblazeb2.com/kanin-2012-druga-realizacija-24-09-2012/dsc05787.jpg)\n\nVanjo se je poleg avgustovskih prvopristopnikov Andreja H. in Uroša M.\n  spustilo trikrat. Najprej Šini in Andrej J. (zmanjkalo vrvi). Nato pa\n  še dvakrat Miha R. in Andrej J.\n\nVhodni del jame NM160 pa predstavlja kombinacija skalnega vhodnega brezna,\n  strmih snežišč, brezna v ledu in ledenih čepov z\n  luknjami med ledom in steno. Prvo luknjo sta Šini in Andrej H.\n  razširila s kladivom in se nekako zdrsala skozi njo pod leden čep\n  in po snežišču prišla do drugega prehoda med ledom in\n  steno na globini cca. 40 m.\n\n![Je tu prehod?](https://jknm-novice.s3.eu-central-003.backblazeb2.com/kanin-2012-druga-realizacija-24-09-2012/dscn0845_01.jpg)\n\nTa prehod je bil večinoma prebit, malenkost pa je še ostal. Pod\n  njim je nov prostor in priložnost nadaljevanja. V jami je čutiti\n  prepih in upamo, da ne gre za kroženje zraka s površja. Mokra in\n  prezebla sta jo popihala na toplo jesensko površje.\n\nKot se za vsak plan spodbi, moramo nekaj pustiti tudi za naslednjič.\n  Ostanejo nam dve že locirani, označeni in z vhodnima deloma\n  raziskani jami z nadaljevanjem. Nadaljevanje raziskovanja pa bo v dveh zgoraj\n  opisanih jamah. Ker pa smo iz ta pravega jamarskega testa, smo na dostopih\n  dodali v plan še dve novi jami, ki ju je potrebno še locirati,\n  označiti, raziskati vhodna dela ter poiskati možna nadaljevanja.\n  Torej smo imeli 60% uresničitev plana, nanj naložili 20% ostanka\n  in novih 20% priložnosti. Pa smo spet pri 100%. ;-) Pa naj kdo\n  reče, da jamarji nismo 100%! In prav je tako! Ker smo 100% pri\n  našem raziskovanju, vsakič znova zlezemo iz jame.\n\nDa pa življenje na Kaninu ni bilo samo raziskovalno. smo poskrbeli, da\n  je bilo tudi družbeno/družabno, kulinarično,\n  izobraževalno, enološko, infastrukturno, praznično (50 let),\n  vremensko učinkovito ... Družbenost so doživeli\n  žičničarji in ratrakisti smučišča Kanin\n  ter oskrbnik koče Petra Skalarja, ki so nas v vseh vseh preteklih letih\n  razumeli in nam pomagali. Ob\n  <a href=\"/novica?id=266\" target=\"_blank\">50-letnici jamarskega kluba Novo mesto</a>\n  smo se jim simbolično zahvalili v gostišču Kevdr v Bovcu s\n  knjigo Dolenjskih kras 6, praznično majico JKNM in buteljko vinarstva\n  Zajc s Trške gore pri Novem mestu (modra frankinja in gamay), ki je\n  <a href=\"/novica?id=265\" target=\"_blank\">eno leto zorelo</a> v\n  jami\n  <a href=\"/novica?id=261\" target=\"_blank\">Čaganka - najglobji jami na Dolenjskem</a>.\n\nKulinarično smo preživeli ob dobrih paštah, odlični\n  domači salami Andreja Jakliča in vloženih gobicah ter na\n  česnu popečenem narezku.\n\n![Foto: Damijan Šinigoj](https://jknm-novice.s3.eu-central-003.backblazeb2.com/kanin-2012-druga-realizacija-24-09-2012/p9174312.jpg)\n\nIzobraževalno lekcijo je dobil Andrej Jaklič, ki je prvič\n  jamaril v visokogorju in to preden je naredil izpit za jamarja. Na\n  enološko uživanje nas je pripravil Miha, ki je prinesel 0.5 litra\n  dobrega cvička za štiri dedce (hmm). Ma, smo ga uživali\n  počasi, da je dlje trajal. Enološko presenečenje pa je\n  pripravil Andrej H., ki je z doline, v nahrbtniku, na lastnih plečih\n  prinesel eno (1) celo buteljko v družbenem odstavku omenjenega\n  prazničega vina vinarstva Zajc.\n\n![Foto: Damijan Šinigoj](https://jknm-novice.s3.eu-central-003.backblazeb2.com/kanin-2012-druga-realizacija-24-09-2012/p9164228.jpg)\n\nOb praznični višinski večerji so ga spili v čast\n  prisotih, članov JKNM ob 50-letnici neprekinjenega obstoja in delovanja\n  jamarskega kluba Novo mesto, 2000 m nad morjem. Najbolj pomembno pa je, da smo\n  bili v naj boljši družbi na svetu tisti hip! Kaninski minister\n  infrastrukturnega razvoja tabora JKNM je bil prostovoljno Andrej J., ki je\n  dokončal skoraj 20-letni projekt gradnje suho-skalne škarpe v\n  taboru JKNM. Predlagali smo, da s črkami, v skalo vklesanimi, omenimo\n  dokončanje projekta. Ob prvem dežju na Kaninu bomo opravili\n  klesanje.\n\n![Foto: Damijan Šinigoj](https://jknm-novice.s3.eu-central-003.backblazeb2.com/kanin-2012-druga-realizacija-24-09-2012/p9164166.jpg)\n\nZa odlično vreme je pred odhodom plesal predsedniški ples\n  naš Miha R., ki je že mnoge zapeljal v jamarstvo in vse nas do\n  50-letnice kluba. In nenazadnje je pomembna tudi družabnost. Za njeno\n  ohranjanje in razvoj je skrbel Šini, ki je pokal (ne)slane vice, si\n  kuhal kofete v najmehkejši vodi na svetu, sedel na potrganem\n  stolčku in bral stare cajtnge.\n\n![Foto: Andrej Hudnik](https://jknm-novice.s3.eu-central-003.backblazeb2.com/kanin-2012-druga-realizacija-24-09-2012/p9174255_01.jpg)\n\nVsega naštetega in še česa je gor še napretek. Lahko\n  pa tudi ti kaj dodaš k ohranjanju in razvoju človeškega\n  vrste - jamar/jamarka.\n\nVeste, ves čas pisanja sem se zavestno držal na uzdah (bilo je\n  težko), da sem najprej zgornje napisal in šele sedaj, ko je opis\n  objavljen, trgam uzde in grem prebrat zabelo zgornje kaninske akcije na\n  <a href=\"http://www.sinigoj.si/2012/09/visokogorski-kicizem/\" target=\"_blank\">Šinijevem spletišču</a>. Take stvari nas držijo pokonci ali sanjsko zapeljejo v spanec in\n  nočno domišlijo.\n\n![Foto: Miha Rukše](https://jknm-novice.s3.eu-central-003.backblazeb2.com/kanin-2012-druga-realizacija-24-09-2012/dsc05806.jpg)\n\nNaj bo domišlija močna, da si vzamemo čas in sredstva (oba\n  ponavadi vlečeta domišljijo dol/nazaj) za take dobrote. Z njim\n  hranimo duha in telo, pa če priznate ali ne! Se zavedate ali ne. Izbira\n  je vaša. Zase in mnoge od vas vem, da nas je prava izbira pograbila prej\n  ali slej. Pa ni vedno lahko. Pa saj smo trpežni, a ne!\n\nUdeleženci: Miha Rukše, Damjan Šinigoj, Andrej Jaklič,\n  Andrej Hudnik.\n\n![Lahkotno kot ptič.](https://jknm-novice.s3.eu-central-003.backblazeb2.com/kanin-2012-druga-realizacija-24-09-2012/dscn0859.jpg)"
  },
  {
    "id": 271,
    "markdown": "# Kanin 2012 - tretja realizacija\n\nSobota, 22. september 2012. Dan, kot si ga človek lahko samo želi. Ravno pravšnja kombinacija sonca, oblakov in vetra. Kanin v vsej svoji lepoti in mogočnosti. Izbrana skupina jamarjev v nekem trenutku umolkne in se zazre v daljavo, tja proti Mangartu in Jalovcu. Neskončno morje megle. Le nekaj zašiljenih »otokov« štrli iz te prostrane ravnice in čisto zadaj še eden – Triglav. Lepo, kot le malo kje.\n\n![Morje megle z otoki v ozadju.](https://jknm-novice.s3.eu-central-003.backblazeb2.com/kanin-2012-tretja-realizacija-27-09-2012/slika_01.jpg)\n\nA zavedanje, da nas čaka naporna pot do bivaka JKNM, nas je v trenutku zbistrilo iz zasanjanosti in postavilo na realna tla. Smo jo torej mahnili naprej. Pri oskrbniku koče Petra Skalarja izvemo, da nismo edini, ki raziskujemo na Kaninu. Ekipa poljskih jamarjev je prišla že pred nami in jo le kako minuto pred našim prihodom ucvrla bog si ga vedi kam.\n\nŽal se je megla počasi dvigovala in kmalu smo vstopili v to gosto gmoto vlage. Za razliko od prejšnjih let, smo tokrat ubrali drugo pot, malo daljšo, ki nas je peljala čez teren, katerega je raziskovala predhodna ekipa novomeških jamarjev teden prej. Spotoma smo poiskali in locirali večino jam, katere so bile že raziskane, ali le delno raziskane, ali zgolj označene in neraziskane. Skratka prijetno s koristnim. Pot do bivaka je potekala v popolni megli, tako da brez GPS navigacije kratkomalo ni šlo. Pa še ta nas je pripeljala kakih 50 m nižje in je bil tisti zadnji, nepotreben vzpon res peklenski.\n\n![Megla, kjer še svizci izgubijo kompas.](https://jknm-novice.s3.eu-central-003.backblazeb2.com/kanin-2012-tretja-realizacija-27-09-2012/slika_02.jpg)\n\nPlan za tistih nekaj ur, ki so še ostale je bil - jaz in Kaco širiti ožino v NM 97, preostali trije dokončat nedokončano izpred tedna dni v NM 158. In smo šli. Izkazalo se je, da je ožina v NM 97 trdovratnejša, kot je sprva kazalo, tako da sva upe za preboj v notranjost, kjer kamen pade še kakih 30 m preložila na jutri. Ven sva izplezala v popolnoma jasno in presenetljivo mirno noč. V bivaku sva izvedela, da tudi preostali člani niso imeli sreče. Potencialno perspektivna jama se je tako ali drugače zaprla na globini cca. 80 m.\n\n![Ožina v NM 97.](https://jknm-novice.s3.eu-central-003.backblazeb2.com/kanin-2012-tretja-realizacija-27-09-2012/slika_03.jpg)\n\nNaslednji dan se je pričel podobno kot predhodni. Bili smo sicer nekoliko neprespani, kar gre zasluga mišu, ki je vso noč potrpežljivo praskal in grizel hrano ter do sončnega vzhoda naredil svoje. V transportke smo spakirali pač tisto, kar je ostalo nedotaknjeno in krenili v širni svet. Anži, Matic in Tjaša so nadaljevali na svojem terenu in se lotili širjenja ledenih ožin v NM 160 in NM 161. Žal sta se obe brezni zaprli s snegom, oz. ledom. Midva s Kacotom pa sva se zagrizla v najino ožino, a kmalu obstala s praznimi akumulatorji. V treh urah, kolikor je bilo potrebno, da sva slednje zopet napolnila in prišla ponovno na delovišče, pa se je vreme bistveno poslabšalo. Sunki vetra so bili na trenutke tako močni, da naju je dobesedno prestavljalo in prehlajena kot sva bila, sva se zbala, da se lahko stanje samo poslabša, zato sva brezno razopremila in jo popihala v »dolino«, v bivak. Tam pa sva se spomnila, da se poleg bivaka odpira brezno z prepihom, katerega smo sicer že pošteno načeli, a še vedno premalo, da bi prišli skozi ožino. In sva se lotila tega. Dan se je že pošteno prevesil v noč, ko je bila ožina naposled prehodna. V prostorno nadaljevanje sta se spustila Anži in Kaco, a le do globine 20 m, kjer se je zopet zožilo do te mere, da naprej več ni šlo.\n\n![Brezno Kremenčkovi.](https://jknm-novice.s3.eu-central-003.backblazeb2.com/kanin-2012-tretja-realizacija-27-09-2012/slika_04.jpg)\n\nTretji, poslednji dan smo se prebudili v turobnem, meglenem jutru z močnimi sunki vetra. Le ti so se pojavljali že ponoči in se proti jutru le še okrepili. Misel, da bi dopoldne izkoristili še za kakšno akcijo se je v hipu razblinila. Za nameček je začel še padati dež in se iz minute v minuto krepil. Z mrkimi obrazi smo začeli pakirati vsak svoje, kajti zavedali smo se, da nas v nadaljevanju čaka nič kaj prijetno pešačenje v dolino. Slednja pa je bila daleč in tako globoko spodaj.\n\n![Temni oblaki se zgrinjajo nad Kaninom.](https://jknm-novice.s3.eu-central-003.backblazeb2.com/kanin-2012-tretja-realizacija-27-09-2012/slika_05.jpg)\n\nDež se je samo še krepil in že po tri četrt ure hoje smo bili popolnoma premočeni. Tudi pelerina ni kaj dosti pomagala, kajti megla in veter sta vrtinčila in našla še tako skrit, suh kotiček na tebi. Nekje na pol poti pa šok … iz megle se prikažeta dve silhueti, ki se nam počasi približujeta. Sprva kar nismo mogli verjeti, da gre res za dve adrenalinski duši. Izkaže se celo, da novomeški! Res je majhen in nepredvidljiv ta svet.\n\n![Povratek v dolino.](https://jknm-novice.s3.eu-central-003.backblazeb2.com/kanin-2012-tretja-realizacija-27-09-2012/slika_06.jpg)\n\nPo treh urah hoje pa odrešitev. Parkirišče in avtomobili z mehkimi sedeži. Na obrazih nam je ponovno zaigral prešeren nasmeh. V hipu je bilo vse črno pozabljeno in v mislih so priplavale le najlepše stvari, doživetja. In teh ni bilo malo.\n\nSodelovali Anže Tomšič, Davor Kacin, Matic Jaklič, Tjaša Božič ter Srečko Vidic."
  },
  {
    "id": 272,
    "markdown": "# 50 let JKNM - izšel je Dolenjski kras 6\n\nOb 50-letnici je Jamarski klub Novo mesto izdal šesto številko Dolenjskega krasa, ki predstavlja delo zadnje klubske petletke. Zajetnost publikacije (165 strani) in število prispevkov  (38) sporočata, da smo potegnili črto pod eno bolj ustvarjalnih in raziskovalno uspešnih etap.  Prvi del zaokrožajo klubska poročila o že leta izjemnem prispevku v kataster JZS, o oživljenem delu reševalne skupine, dobro obiskanih jamarskimi tečajih, rastoči klubski opremi, društvenih izletih ter novi pridobitvi - klubski spletni strani ter intranetu, ki omogočata hitrejši pretok informacij in povezanost članstva.\n\nDrugi del je posvečen predstavitvi raziskovalnih dosežkov. Najbolj odmeven je nov dolenjski globinski rekord, ki je v Čaganki presegel magično mejo 300 m. Med številnimi novo raziskanimi brezni Kočevskega roga predstavljamo še izstopajoče objekte, kot so Šumeča polšna, Esmeralda, Topli vrh in Vražji kamen 11. Več prispevkov predstavlja zaledje Temenice. Do njenega podzemskega toka nam ni uspelo prodreti prek Straškega brezna niti prek izvira Žibrščice ali njenih ponorov v Mišnicah, ki jih v publikaciji povzemamo. Med raziskovalne dosežke uvrščamo tudi poročila raziskav visokogorskega krasa Kanina, kjer iščemo svojo tisočmetrco, ter s planine Manjaća v Bosni, kjer odkrivamo slikovit sistem brezna Okruglica. Ponovno smo se posvetili tudi jamam, v katerih se je začelo dolenjsko jamarstvo: Veliki in Mali Vratnici ter Jazbini, pravo presenečenje pa je bilo odkritje partizanske lekarne pod Mirno goro in bronastodobnega skeleta v Kotarjevi prepadni. Poročamo tudi o aktualni temi onesnaževanja dolenskega krasa, tokrat s poudarkom na zaskrbljujočem stanju nekaterih habitatov človeške ribice.\n\nŠtevilko so obogatili tudi drugi raziskovalci dolenjskega krasa. Veliko zanimanja vzbujajo odkritja jamskih potapljačev v globinah izvirov Obrha, Dobličice in Izvira jamske školjke ter biologov, ki so se posvetili genetskim raziskavam podzemeljskih živali in monitoringu ogroženih jamskih zatočišč netopirjev.\n\n![Naslovnico krasi fotografija Čaganke nad breznom Game Over.](https://jknm-novice.s3.eu-central-003.backblazeb2.com/50-let-jknm-izsel-je-dolenjski-kras-6-17-09-2012/dolenjski_kras_6_ovitek.jpg)\n\nTokratno številko sta uredila Damijan Šinigoj in Andrej Hudoklin, oblikoval pa jo je Marko Pršina.  Ob finančni pomoči  Mestne občine Novo mesto je bila natisnjena v nakladi 800 izvodov, ki so za interesente dostopni na klubskem naslovu."
  },
  {
    "id": 273,
    "markdown": "# Udor v vinogradu\n\nDa se pod traktorjem ali bagerjem udre zemlja, se zgodi večkrat. Tudi pod konjem se je že udrlo ... Bolj redko pa se zgodi, če se udre pod žensko nogo, ki nič sluteča trga grozdje in se naenkrat pod njo odpre zemlja. Prav to se je zgodilo pred dnevi v vasi Krka pri Novem mestu, v vinogradu domačina Francelja Seničarja.  V sredo, 26. septembra 2012, sem po njihovem obvestilu udor obiskal ter ga tudi raziskal.\n\n![Domačin Francelj pred vhodom.](https://jknm-novice.s3.eu-central-003.backblazeb2.com/udor-v-vinogradu-02-10-2012/slika_1.jpg)\n\n![Pogled skozi vhod na dno udora.](https://jknm-novice.s3.eu-central-003.backblazeb2.com/udor-v-vinogradu-02-10-2012/slika_2.jpg)\n\nOkrogel vhod s premerom 80 cm je nastal v ilovnato lapornatih tleh, apnenec se pokaže dobra dva metra pod vhodom. Sicer je vhodno brezno globoko le 3,3 m. Na dnu se razširi v 1,4 x 1,3 m veliko dvoranico, ki je formirana že v apnencu, na stenah zasledimo nekaj majhnih in blatnih kapnikov. Očitno se je strop udrl, odprlo se je do površja. Dvoranica je bila nekoliko razširjen del jamskega rova, po katerem teče manjša voda. Pritočni rov je skoraj v celoti zasut z materialom, ki se je udrl. Na tej strani je le 30 cm veliko jezero, ki je zapolnila pritočni rov. Na odtočni strani, proti dolini, se nadaljuje ozek rov, ki nekajkrat kolenasto zavije. Rov lahko premagamo le po trebuhu. V njem se ponovno pojavi potok, voda je našla pot pod zasutjem, zato se moram plaziti po vodi in blatu. Po osmih metrih se rov zoži, nadaljevanje ni možno, čeprav se vidi njegovo nadaljevanje.\n\n![Prerez in tloris udora.](https://jknm-novice.s3.eu-central-003.backblazeb2.com/udor-v-vinogradu-02-10-2012/nacrt.jpg)\n\nPred dnevi, ko je močno deževalo in so vode narasle in je tudi potok v jami narastel, domačin pravi, da je bila voda visoka vsaj 20 cm. V odtočnem rovu je tudi nekaj kapnikov ter več špagetkov.\n\n![Špageti v odtočnem rovu.](https://jknm-novice.s3.eu-central-003.backblazeb2.com/udor-v-vinogradu-02-10-2012/slika_3.jpg)\n\n![Dokaz, da je jama blatna.](https://jknm-novice.s3.eu-central-003.backblazeb2.com/udor-v-vinogradu-02-10-2012/slika_4.jpg)"
  },
  {
    "id": 274,
    "markdown": "# Udor pri hiši Cerovec 29\n\nV tretje gre\nrado, sva si rekla z Anžetom, in se v sredo, 26. septembra 2012, proti večeru odpravila\nv smer Velikega Cerovca k hišni številki 29.\n\nZakaj v\ntretje? Prvič naju je letos spomladi klical prijatelj Mikčev Jan iz Postaje\n(Mirna Peč), da se mu je na travniku odprlo mogočno brezno in Twingi je komaj\npeljal opremo. Rezultat, brezno globine cca. 2,5 m brez možnega\nnadaljevanja.\n\nDrugič: v sredini junija sem prejel zastrašujoč klic iz\nRoj pri Čatežu. Pri košnji sena se je gospodarju Anžurju udrlo pod traktorjem,\ntraktor je s prvim delom zgrmel dva metra globoko, tako da so ga morali iz\nudora dvigniti s pomočjo avto dvigala. Skratka udor premera in globine treh\nmetrov. Nadaljevanja vsaj za enkrat nisva našla.\n\nTretjič: ja\nv bistvu je to četrti udor, za katerega sem izvedel letos, ker pa sem enega\nprepusti Borivoju (hvala ti), je tretji. Sodelavec Franc Drap mi je povedal, da\nse je pri njegovemu sosedu Jožetu Plantanu udrlo in to v neposredni bližini hiše\nin da je udor globok, da se dna ne vidi. Pa sem mu obljubil, da pridem.\n\nV Cerovcu naju je pričakala kar velika druščina domačinov in Anže je takoj omenjal eno\nAmeriško zvezno državo iz njihovega južnega predela. In res, udor je v neposredni bližini hiše, kakih 5\nmetrov proč. Tudi premer vhoda (cca. 2 m) je\nnakazoval, da gre tokrat pa bolj zares, da bo treba zadevo raziskati s\npomočjo jamarske opreme in vrvno tehniko. Že prva meritev z laserjem je\npokazala, da se je udor prelevil v brezno. Prijazni domačini so nama pomagali\npri postavitvi rante čez vhod in akcija spusta v neznano se je lahko začela.\n\n![Anže pri pripravi pritrdišča za spust v brezno. Foto: Jože Tomšič.](https://jknm-novice.s3.eu-central-003.backblazeb2.com/udor-pri-hisi-cerovec-29-04-10-2012/dscn8054.jpg)\n\nKot prvi se je v brezno podal Anže, ki je pač s svojimi tipičnimi kratkimi informacijami nakazoval, da je brezno kar veliko, da še ni na dnu, da je tudi zasigano, ..., da je prosto. Spust opravim še sam in samo lahko sprotno potrjujem, kar je že Anže ugotavljal. Res, brezno je mogočno. Na dnu, ki je verjetno samo začasno dno (glej opombo) sva pregledala dve možni nadaljevanji, rov in kamin, ki pa se zapreta.\n\n![Anže pri pregledovanju kamina. Foto: Jože Tomšič.](https://jknm-novice.s3.eu-central-003.backblazeb2.com/udor-pri-hisi-cerovec-29-04-10-2012/dscn8067.jpg)\n\nBrezno sva izmerila in izrisala in pokazalo se je, da je njegova globina 22,5 m. Gre za\nkorozijsko brezno, ki poteka v prelomu smeri sever– jug, dno je ovalne oblike v\ndolžini šestih in širini treh metrov. V breznu je na dveh mestih opaziti\nsigaste tvorbe in sicer v kaminu in pa na polovici brezna, kjer je manjša\npodorna dvorana.\n\n![Anže v spodnjem delu brezna. Foto: Jože Tomšič.](https://jknm-novice.s3.eu-central-003.backblazeb2.com/udor-pri-hisi-cerovec-29-04-10-2012/dscn8072.jpg)\n\nPo povratku\nna površje sva svoje ugotovitve, risbo brezna in fotografije predstavil\ndomačinom, ki so bili nad slišanim in videnim navdušeni. V nadaljevanju je\npotekala beseda okrog zaprtja brezna, ki pa ne bo tako enostavno. Sledila je še\nobvezna skupinska ...\n\n![Prikaz zrisane jame. Foto: Anže Tomšič.](https://jknm-novice.s3.eu-central-003.backblazeb2.com/udor-pri-hisi-cerovec-29-04-10-2012/dscn8076.jpg)\n\nOpomba: na\nvhodnem delu se je odtrgalo cca. 50 kubičnih metrov zemlje, ki pa jo na vsaj\ntrenutnem dnu ni videti - kvečjemu slabih 10 kubikov.\n\nSodelovali:\nJože Plantan, Franc Drap, Anton Grubar, Franc Avsec, Anton Turk, Jože Erlah, Katarina\nJuršič, Anže Tomšič in Jože Tomšič."
  },
  {
    "id": 275,
    "markdown": "# Zanimiva zaščita med- in povojnega grobišča na Hrvaškem\n\nŽe desetletja letujem v istem kraju na Hrvaškem, v manjšem kraju nedaleč od Zadra. Ves ta čas sem zbiral različne karte tega območja, od prospektov do specialk. Letos sem na eni od teh kart slučajno opazil oznako za brezno, le nekaj kilometrov stran od moje hiše. Seveda sem brezno želel, le iz radovednosti tudi poiskati. Zapeljal sem se z avtom po makadamskih poteh, ki so speljane skozi gosto in neprehodno primorsko makijo in goščo. Od kakršnega koli iskanja sem zato takoj odnehal, le peljal sem se naprej in razgledal okolico. Precej daleč v gošči  sem opazil zidan objekt. Ker me je zanimalo, kakšen je namen objekta sredi gošče, sem poiskal pot do tja. Po videzu objekta sem sodil, da gre za kakšno vodno postajo, črpališče ali kaj podobnega. Le nekaj metrov stran je stal vsaj 3 m visok križ, izdelan iz belega marmorja.\n\n![Medsebojni položaj objekta in križa. V ozadju vedute Velebita.](https://jknm-novice.s3.eu-central-003.backblazeb2.com/zanimiva-zascita-med-in-povojnega-grobisca-na-hrvaskem-15-10-2012/slika_1.jpg)\n\n![Križ je visok vsaj 3 m.](https://jknm-novice.s3.eu-central-003.backblazeb2.com/zanimiva-zascita-med-in-povojnega-grobisca-na-hrvaskem-15-10-2012/slika_2.jpg)\n\nNajprej sem stopil h križu ter na vencu ob križu prebral sporočilo, ki je nedvomno kazalo, da je križ postavljen v spomin na vojne in povojne žrtve, ki so končale v breznu Golubnjača – takšno naj bi bilo ime brezna. Predvideval sem, da bi moralo biti brezno nekje v bližini.  Na manjši čistini okrog križa ga ni bilo, v gošči pa ga nisem bil pripravljen iskati. Pogledal sem še do hiške.\n\n![Ob objektu in poškodovanem oknu.](https://jknm-novice.s3.eu-central-003.backblazeb2.com/zanimiva-zascita-med-in-povojnega-grobisca-na-hrvaskem-15-10-2012/slika_3.jpg)\n\nKovinska vrata so bila zaklenjena. Skozi okno, zaščiteno s kovinsko mrežo, ki je bila na enem mestu poškodovana, sem pokukal v notranjost. Sredi objekta je zijala velika odprtina – vhod v brezno. Torej sem ugotovil namen objekta: zaščititi brezno, ki naj bi bilo povojno grobišče. Po padcu kamna sem ugotovil globino približno 50 m, to je skoraj v nivoju morske gladine.\n\n![Pogled v notranjost objekta.](https://jknm-novice.s3.eu-central-003.backblazeb2.com/zanimiva-zascita-med-in-povojnega-grobisca-na-hrvaskem-15-10-2012/slika_4.jpg)\n\nNa spletu sem poskusil poiskati podatke o breznu Golubnjača. Iz nekaj časopisnih člankov sem izvedel, da je pravo  ime jame Golubinka, ki se nahaja v nizkem  hrastovem gozdu in makiji, nedaleč od Vrsi.  Po nepotrjenih podatkih in pričanju nekaterih oseb, so partizani v času druge sv. vojne od 1941. do 1945. leta umorili in odvrgli v jamo med 200 in 300 »nedolžnih« žrtev in hrvaških »domoljubov« iz Vrsi, Nina, Ražanca in drugih bližnjih naselij ter iz taborišč (eno od njih naj bi bilo prav v bližnjih Vrsih), po vojni pa večje število ujetih nemških in italijanskih vojakov.\n\n![Komemoraciji su nazočili brojni članovi obitelji žrtava sa šireg vrško-ninskog kraja (podnapis iz Zadarskog lista, julij 2011).](https://jknm-novice.s3.eu-central-003.backblazeb2.com/zanimiva-zascita-med-in-povojnega-grobisca-na-hrvaskem-15-10-2012/slika_5.jpg)\n\nIzvedel sem tudi, da je leta 1970 takratni direktor zadrskega Mesoprometa ukazal, da se v Golubinko deponirajo odpadni materiali iz njihovih klavnic - tako naj bi se prekrili vojni in povojni zločini, ker naj bi v teh pobojih sodeloval tudi tisti direktor. No pustimo pisanje neobjektivnega hrvaškega časopisja (precej desno usmerjeni Zadarski list), mene je bolj zanimalo, če bi našel kakšne podatke o karakteristikah jame. Tako izvem, da so jamo obiskali tudi jamarji, ki so jamo raziskali leta 1991 ali 1992 za potrebe izgradnje vodovoda od Golubinke do Zadra. Za vodovod je bil takrat zajet jamski izvir Špilja pod Gredom, ki leži pod jamo Golubinka. Izvemo, da je jama globoka 45 m, v jami se nahaja sifonsko jezero. V njem se je takrat potapljal Vlado Brkulj, po njegovem mnenju naj bi globina jezera segala tudi do 40 m pod gladino morja. V sporočilu jamarjev se ne navajajo kakšni ostanki iz vojne ali sledovi onesnaževanja. Domneval sem, da je objekt nad vhodom zgrajen za zaščito vodnega vira od onesnaževanja, ne pa kot spominski objekt nad domnevnim grobiščem in je več let starejši od leta 2008 postavljenega križa.\n\nBolj verodostojne podatke mi je podal hrvaški jamar Mladen Garašić, ki je sodeloval pri prvem pregledu terena leta 1966 ter pri prvem raziskovanju leta 1975. Mladen se je s skupino potapljačev tudi potopil v podzemno jezero, a povezavo s spodaj ležečim jamskim izvirom v jami Špilja pod Gredom, ki leži skoraj ob morski obali, so določili le z barvanjem, ne pa tudi s potapljanjem, ker takrat še niso imeli opreme za daljši potop. Globino jezera so ocenili na 12 do 15 m. Ker so na dnu jame našli podzemno jezero, so takrat predlagali vodovodnem podjetju zajetje vode iz jamskega izvira, vhod v Golobinko pa naj bi zaščititi z zgradbo, a do tega takrat ni prišlo. Ko je v vojni grad Zadar ostal brez oskrbe z vodo, so se spomnili poročil o raziskavah iz leta 1975, zajeli spodaj ležeči izvir v Špilji, vhod v Golobinko pa res zaščitili z manjšo zgradbo. Na moje vprašanje o morebitnih najdbah na dnu brezna je Mladen povedal, da so opazili, da lokalni mesar občasno odmetava ostanke v brezno, kar mu je bilo potem tudi prepovedano. Glede morebitnih človeških ostankov pa je povedal, da o tem takrat ni bil seznanjen, prav tako o tem ni opazil kakršnih koli dokazov."
  },
  {
    "id": 276,
    "markdown": "# Dolenjska, dežela udorov\n\nDa to drži, pričajo številni udori, nekaj smo jih pred kratkim tudi opisali v prispevkih o <a href=\"/novica?id=273\" target=\"_blank\">udoru v vinogradu</a> in <a href=\"/novica?id=274\" target=\"_blank\">pri hiši Cerovec 29</a>.\n\nDa potrdim trditev iz naslova, bom nadaljeval z opisom naslednjega udora, ki se je sicer zgodil  že meseca maja letos v Sevnici na Pečju pri izgradnji kanalizacije. Sredi ceste se je udrlo ter se je odprl vhod v kraško jamo, a sem o tem dobil obvestilo šele pred kratkim. Seveda sem se hitro odzval ter se v petek, 12. oktobra 2012 odpravil jamo raziskati. Žal sem ostal pred zaklenjenimi vrati, pravzaprav pred zaklenjenim pokrovom jaška, kajti v tem času so bila gradbena dela že končana, položena je bila tudi prva plast asfalta, vhod je bil zaščiten z izgradnjo jaška, ki je bil zaprt z zaklenjenim pokrovom.\n\n![Kaj pa zdaj, ko ni ključa?](https://jknm-novice.s3.eu-central-003.backblazeb2.com/dolenjska-dezela-udorov-06-10-2012/slika_1.jpg)\n\nSledilo je iskanje ključa pri gradbincih, pri izvajalcih…. Pri tem sem naletel na zelo prijazen odziv, tako da mi je bila poslana ekipa delavcev v kombiju, a žal z napačnim ključem. Sledilo je telefoniranje delavcev, tako da je kmalu prišla druga ekipa v drugem kombiju, tokrat s pravim ključem. Velik in težak pokrov jaška smo odklenili in dvignili, a glej ga zlomka, vhod v notranjosti jaška je bil zaprt s \"šolungo\". Zagato je rešil domačin, prinesel je motorno žago in v naslednjem trenutku je bil prehod v notranjost odprt.\n\n![Kaj pa zdaj, ko je še vedno \"zašolano\"?](https://jknm-novice.s3.eu-central-003.backblazeb2.com/dolenjska-dezela-udorov-06-10-2012/slika_2.jpg)\n\n![Motorka je zapela, vhod je bil odprt.](https://jknm-novice.s3.eu-central-003.backblazeb2.com/dolenjska-dezela-udorov-06-10-2012/slika_3.jpg)\n\n![Gremo noter!](https://jknm-novice.s3.eu-central-003.backblazeb2.com/dolenjska-dezela-udorov-06-10-2012/slika_4.jpg)\n\nSpustil sem se 4,5 m globoko in stopil na dno 7 x 4 m velike dvorane.  Pod stropom je ozek in neprehoden rov, iz katerega priteče manjša vodica. Voda kaplja na dno dvorane, v času povišanega vodostaja pa se pretok vode verjetno poveča. To je bil tudi vzrok nastanka dvorane, ki se nadaljuje v  sprva prostran rov, skupne dolžine 17 m.\n\n![Ozek rov pod stropom vhodne dvorane, iz katerega priteče voda.](https://jknm-novice.s3.eu-central-003.backblazeb2.com/dolenjska-dezela-udorov-06-10-2012/slika_5.jpg)\n\nNa dnu vhodne dvorane je precej ilovice in podornih blokov, nastalih z udorom stropa.  Tu se voda izgubi, a se ponovno pojavi nekaj metrov nižje v rovu. Voda je sigotvorna, na dnu rova odlaga lepo sigo, po kateri se voda preliva. Vodni rov se čedalje bolj oži, na koncu izgine voda v neprehodni luknji. Dolžina jame z vhodnim breznom  je 28,3 m, globina pa 9 m.\n\n![Načrt jame.](https://jknm-novice.s3.eu-central-003.backblazeb2.com/dolenjska-dezela-udorov-06-10-2012/nacrt.jpg)\n\nV jami je precej ilovice, je pa mestoma tudi lepo zasigana. S stropa visijo številni manjši kapniki in špagetki, predvsem je lepo zasigana stena v vhodni dvorani pod stropnim rovom.\n\n![Špagetki proti koncu rova. V dnu se vidi ožina, kjer izgine voda.](https://jknm-novice.s3.eu-central-003.backblazeb2.com/dolenjska-dezela-udorov-06-10-2012/slika_6.jpg)\n\nVodni rov leži v smeri proti dolini pod cesto ter vseskozi pada, prav tako tudi površje nad jamo, tako da sem ocenil debelino stropa približno 3-4 m. Nad vhodom v jamo je zgrajena betonska plošča z jaškom, vstop v jamo je torej možen le s pridobitvijo ključa od pokrova, trenutno se nahaja pri izvajalcu del Rafael d.d. iz Sevnice.\n\n![Pogled na vhod od spodaj.](https://jknm-novice.s3.eu-central-003.backblazeb2.com/dolenjska-dezela-udorov-06-10-2012/slika_7.jpg)"
  },
  {
    "id": 277,
    "markdown": "# Odprli Škratovo jamo in urejen vaški studenec\n\nV Občini Šmarješke Toplice poteka projekt Vir življenjske energije, ki zajema urejanje in predstavitev 21 najbolj zanimivih točk v občini na Tematski poti Vir življenjske energije, s katero želijo obiskovalcem pokazati naravno in kulturno dediščino ter jim obenem omogočiti rekreacijo v naravi. Ena od točk poti je tudi Škratova jama pod Belo Cerkvijo.\n\nJama se odpira v klifu neposredno ob avtocesti. Je sicer znana točka, do katere je bila speljana tudi pot, ki so jo večkrat urejali, a je bila vsakič zanemarjena in zaraščena. Letos so se pridni vaščani Bele Cerkve in člani tamkajšnjih društev, tudi s pomočjo Občine Šmarješke Toplice, lotili ureditve poti do jame. Proti jami, kjer je pobočje nekoliko strmo,  je pot tudi sidrana v obliki stopnic. Pred jamo je bil, zaradi varnosti in razširitve dostopa zgrajen lesen podest, varovan z leseno ograjo.\n\n![Pred vhodom leta 2010 …](https://jknm-novice.s3.eu-central-003.backblazeb2.com/odprli-skratovo-jamo-in-urejen-vaski-studenec-17-10-2012/slika_1.jpg)\n\n![…in po ureditvi, oktobra 2012.](https://jknm-novice.s3.eu-central-003.backblazeb2.com/odprli-skratovo-jamo-in-urejen-vaski-studenec-17-10-2012/slika_2.jpg)\n\nJama je sicer majhna, v njej sta dve manjši dvoranici, skupne dolžine 7 m. A je med prebivalstvom zelo znana, zato je bila že prej točka raznih pohodov domačinov. V večji dvorani, veliki 5 x 3 m je na tleh postavljeno nekaj čokov za počitek obiskovalcev.\n\n![Dvoranica za počitek.](https://jknm-novice.s3.eu-central-003.backblazeb2.com/odprli-skratovo-jamo-in-urejen-vaski-studenec-17-10-2012/slika_3.jpg)\n\nNa jamo se veže ljudsko izročilo, ki pravi, da je pred davnimi časi vhod vodil v dolg rov pod Belo Cerkvijo. V rovu so živeli majhni, prijazni škratki. Ljudem so pomagali in bili njihovi pravi prijatelji. Mir v tem kraju je pokvaril pohlepen mladenič, ki se je naselil v vasi. Škratov ni maral in jih je preganjal. Ti se z njim niso želeli prerekati in so se po svojem rovu umaknili na bližnji Vinji Vrh. Ljudje, ki so ostali brez škratove pomoči, so ničvrednega mladeniča izgnali iz vasi, vendar se škratje niso vrnili. Ljudem so pretili hudi časi. Da vas ne bi propadla, se je najstarejši škrat odločil, da bo ljudem kljub vsemu pomagal, vendar se jim ni nikoli prikazal pri belem dnevu. Od takrat dalje se ta rov imenuje Škratova jama. Po ureditvi dostopa se je škrat vrnil v jamo, a le kot delo umetnika Ferenca Csernika, ki je v dvoranici postavil podobo škrata.  Ljudem je všeč in radi se slikajo z njim, tudi jaz sem se.\n\n![Škrat in Boro v jami. Boro je na desni.](https://jknm-novice.s3.eu-central-003.backblazeb2.com/odprli-skratovo-jamo-in-urejen-vaski-studenec-17-10-2012/slika_4.jpg)\n\nOb urejeni poti do jame in v njeni neposredni bližini se nahaja izdaten studenec, ki je bil precej zaraščen. V sklopu projekta je bil tudi studenec lepo obnovljen, čez potoček pa speljana brv z ograjo.\n\n![Vaški studenec leta 2010.](https://jknm-novice.s3.eu-central-003.backblazeb2.com/odprli-skratovo-jamo-in-urejen-vaski-studenec-17-10-2012/slika_5.jpg)\n\n![Videz obnovljenega studenca danes.](https://jknm-novice.s3.eu-central-003.backblazeb2.com/odprli-skratovo-jamo-in-urejen-vaski-studenec-17-10-2012/slika_6.jpg)\n\nOb studencu je postavljena informacijska tabla Škratova jama z opisom ljudskega izročila o škratih v jami.\n\n![Informacijska tabla ob obnovljenem studencu.](https://jknm-novice.s3.eu-central-003.backblazeb2.com/odprli-skratovo-jamo-in-urejen-vaski-studenec-17-10-2012/slika_7.jpg)\n\nObnovljen studenec, dostopno pot z informacijsko tablo ter urejeno in očiščeno jamo so uradno odprli v nedeljo, 7. oktobra 2012, ob tej priložnosti so v jamo tudi postavili škratovo podobo. Po uradni otvoritvi Škratove jame, na kateri je bila tudi šmarješka županja, godba na pihala ter veliko domačinov, je sledilo prijetno druženje ob hrani, pijači, glasbi in zabavnih igrah na lepo urejenem igrišču v Beli Cerkvi. Žal sem otvoritev zamudil, predvsem zaradi hrane in pijače, sem se pa po novo urejeni poti sprehodil nekaj dni pozneje."
  },
  {
    "id": 278,
    "markdown": "# V Viru pri Stični\n\nSredi novembra 2012 sem si ogledal izvir Virskega potoka v Viru pri Stični ter posnel nekaj fotografij ter izmeril temperaturo vode (kar mrzla je bila s temperaturo 11,1 °C). Izvir je znan po najdbi človeške ribice, ki jo je še v 18. stoletju proučeval in razpošiljal po Evropi zdravnik idrijskih rudarjev Giovanni Antonio Scopoli. Presenetile so me številne račke, gosi in nekaj labodov v potoku, ki meandrira po polju takoj za izvirom. Presenetila me je tudi nezaupljivost in neprijaznost domačina, ki ima domačijo takoj nad izvirom, ki me je vprašal, zakaj fotografiram. Zaradi svetovne znamenitosti, vendar, a še vedno ni bil zadovoljen in je opazoval moje početje vse do odhoda.\n\n![Nad izvirom je domačija, kjer redijo male živali.](https://jknm-novice.s3.eu-central-003.backblazeb2.com/v-viru-pri-sticni-28-11-2012/slika_1.jpg)\n\nO izviru sem se pogovarjal z domačinko biologinjo Tatjano Kordiš, ki mi je povedala zgodbo o pomenu izvira, o njegovem trenutnem stanju in o tem, kaj bi bilo treba storiti, da bi izvir postal turistična točka. V ta namen so ustanovili tudi Društvo za ohranjanje naravne in kulturne dediščine Vir, ki pa ni naredilo skoraj nič. Pri izviru je bila prvič leta 2003. Ugotovila je, da je bil levi od obeh izvirov suh, v desnem je bilo vode dovolj. Okolica je bila onesnažena in je smrdelo. V izviru je bil en konec plastične vrtne cevi, drugi konec je vodil navzgor h kletkam za ptiče. Nad izvirom namreč stoji domačija, na kateri gojijo razne okrasne ptiče in zajce, zato so bile ob mojem obisku številne ptice v potoku.\n\nIzvir je na občinski parceli, ki je javno dobro, domačini pa jo uporabljajo že od leta 1973 – najprej za izpust konj in zdaj za rejo malih živali, oboje tik nad izvirom. V ta namen so zemljišče nasuli, saj je bilo prej tam \"samo kamenje, grmovje in luknje\", in ga tako izravnali. V bregu nad izvirom sta bili dve luknji, ki sta v bistvu odtoka od prvih dveh domačij nad izvirom, voda v izviru pa je bila na videz onesnažena in smrdeča.\n\nIzvedela je tudi, da so pred tem skušali napeljati za potrebe svojih malih živali vodo direktno iz izvira tako, da so vrtali s svoje parcele navpično navzdol proti podzemni vodi. V bistvu so vrtali dve vrtini, eno blizu druge. V eno so napeljali cev, v drugo, ki je pomaknjena bolj proti izviru, pa so vsipavali beton ali kaj že, kar se v vodi strdi. Tako so skušali zabetonirat prehod vodnemu toku, voda pa bi potem šla po cevi iz prve vrtine ven in bi si jo napeljali k malim živalim. Pa jim ni uspelo. V bistvu Tatjana ni izvedela, kaj jim ni uspelo ... Dejstvo je, da je en izvir presahnil. Ni drugega, kot da verjamem, da so presahnitev povzročili domačini ...\n\nNameraval sem obiskati še nekaj jam, ki so v neposredni bližini. Prva je bila Janežičeva jama, ki se odpira le 100 m stran od izvira in sicer pod steno neposredno za hišo domačije Janežič. A me je neprijazni domačin Silvo Janežič, ki mi niti roko ni želel dati, odslovil z besedami, da je jama zasuta (kar ne drži), da je na privatnem posestvu in ogleda ne dovoli. Zato sem lahko posnel le hišo, za katero je vhod v jamo.\n\n![Janežičeva jama se odpira takoj za domačijo.](https://jknm-novice.s3.eu-central-003.backblazeb2.com/v-viru-pri-sticni-28-11-2012/slika_2.jpg)\n\nNaslednja je bila Kuheljeva jama, ki mi jo je pokazala ga. Tatjana. Gre za plitvo brezno, ki je bilo v vseslovenski akciji Očistimo Slovenijo tudi očiščena. Na vhodu je bil že od prej nameščen jašek z železnim pokrovom, ki pa je danes zavarjen, tako da je bil pogled v notranjost nemogoč.\n\n![Kuhljevo jamo zapira zavarjen pokrov.](https://jknm-novice.s3.eu-central-003.backblazeb2.com/v-viru-pri-sticni-28-11-2012/slika_3.jpg)\n\nPokazala je še bližnjo Jamo v Kavčevem, vhod v jamo zapira večja skala, tako da vhod ni mogoč.\n\n![Skala na vhodu v Jamo v Kavčevem.](https://jknm-novice.s3.eu-central-003.backblazeb2.com/v-viru-pri-sticni-28-11-2012/slika_4.jpg)\n\nNa koncu me je peljala še do sosednjega brezna, a je bilo premajhno za registracijo.\n\n![Premajhna za registracijo.](https://jknm-novice.s3.eu-central-003.backblazeb2.com/v-viru-pri-sticni-28-11-2012/slika_5.jpg)\n\n![Jamo je pokazala domačinka Tatjana Kordiš.](https://jknm-novice.s3.eu-central-003.backblazeb2.com/v-viru-pri-sticni-28-11-2012/slika_6.jpg)"
  },
  {
    "id": 279,
    "markdown": "# Čaganka - Predpriprava na zimsko akcijo 2012\n\nV nedeljo, dne 9. decembra, se nas je skupinica jamarjev iz več jamarskih društev (JK Železničar, DZRJ Simon Robič in JKNM) namenila obiskati Čaganko. Naši gostje so si predvsem želeli izkusiti slast čaganskega blata, naš načrt pa je bil, da jih čim bolj otovorimo s hrano in različnimi potrebščinami, ki jih je bilo potrebno znositi do bivaka v Severnem rovu.\n\nDan se je začel odlično. Šini me je poklical že ob 8.30 uri zjutraj (pogledal sem čez okno, a nisem videl prašičev leteti) in tudi ostali so se kmalu zbrali, tako da smo se ob že 9. uri odpeljali proti Beli krajini. Na poti smo uživali v pravi snežni idili in tudi sonce ni skoparilo s svojimi žarki. Skoraj bi se raje odločil za obisk kakšne gore, ampak čakalo nas je delo. Ko sva s Šinijem z lado pripeljala do zadnjega ovinka pred križiščem glavne ceste z odcepom proti Čaganki, sva oba stegovala vratove in upala, da bo cesta po nekem čudežu splužena. Seveda je bil na mestu, kjer bi morala biti cesta, meter in pol visok snežni zamet. Zato sta Matjaž in Alen prijela lopate v roke in začela z odmetavanjem, Šini pa je pel hvalnice ladi, kako je prejšnji dan po Kočevskem rogu prebijal še dvakrat višje zamete. Prišel je čas odločitve in lada je zagrizla v sneg, besno migala in ritala, a na koncu obupala po petnajstih metrih. Celo Šini je moral priznal premoč naravi in v koloni smo nato otovorjeni zagazili proti Čaganki. Za dva kilometra poti smo porabili skoraj 40 minut, kar priča o višini snežne odeje, v zametih tudi do višine enega metra.\n\n![Zimska idila na Poljanski gori.](https://jknm-novice.s3.eu-central-003.backblazeb2.com/caganka-predpriprava-na-zimsko-akcijo-2012-10-12-2012/slika_1.jpg)\n\nPred vhodom smo se razdelili v več skupin (na hitre in manj hitre) in se odpeljali proti Severnem rovu, kamor smo prestavili bivak iz Južnega rova. Po poti sem sproti še napeljal kabel za jamski telefon od Akustične dvorane do bivaka in naprej do Game Ovra. V bivaku smo počakali še na ostale člane ekipe in zložili ter popisali vso prinešeno opremo in hrano. Sedaj je bivak pripravljen za večdnevno akcijo. Potrebujemo samo še nekaj armafleksov in če je kdo lastnik starega armafleksa, ki ga ne potrebuje, naj mi piše na klubski e-mail naslov.\n\n![Novi bivak v Severnem rovu.](https://jknm-novice.s3.eu-central-003.backblazeb2.com/caganka-predpriprava-na-zimsko-akcijo-2012-10-12-2012/slika_2.jpg)\n\n![Odmor za zasluženo malico.](https://jknm-novice.s3.eu-central-003.backblazeb2.com/caganka-predpriprava-na-zimsko-akcijo-2012-10-12-2012/slika_3.jpg)\n\nPo ritualni kavi so se naši gostje iz JK Železničar odpravili še do dna Game Ovra, mi pa smo še malo povečali spalne površine v bivaku. Ko so se železničarji vrnili iz Game Ovra smo Jasno, Aljošo in Marka napotili proti izhodu, mi pa smo si privoščili še eno kavico. Počasi so se iz bivaka odpravili še Šini, Mojca in Boštjan, med tem ko smo se Tico, Matjaž in jaz odločili še malo počakati v bivaku. Naenkrat zaslišimo kričanje Šinija in hitro smo odšli proti Akustični dvorani, saj nas je skrbelo, da se je kaj zgodilo. Tam nam je Šini povedal, da so prvi trije plezali namesto po štriku v Akustični dvorani, v kaminu v Južnem rovu. Tam sta jih čisto po naključju našla Boštjan in Mojca, ki sta si hotela še malo ogledati Južni rov. Na srečo se je končalo brez zapletov, samo meni je ostal grenak priokus, ker jim nisem dal merilne opreme, saj se sam že kar nekaj časa odpravljam izmeriti ta kamin.\n\nNa koncu naj vas še enkrat spomnim na božično-novoletni tabor Čaganka, ki bo potekal med 26. in 30. decembrom. Vsi, ki bi si želeli sodelovati na akcijah se prijavite na moj elektronski naslov.\n\n![Pomoč pri odpenjanju zamrznjene opreme.](https://jknm-novice.s3.eu-central-003.backblazeb2.com/caganka-predpriprava-na-zimsko-akcijo-2012-10-12-2012/slika_4.jpg)\n\nNa akciji smo sodelovali: Irena Košir, Alan Bizjak, Marko Žnidaršič, Mojca Vrviščar, Boštjan Vrviščar (JK Železničar), Matjaž Božič (DZRJ Simon Robič), Matija Gašperšič, Damijan Šinigoj in Klemen Mihalič (JKNM)."
  },
  {
    "id": 280,
    "markdown": "# Mačkić kamen - druga odprava 2012 [3]\n\nPovabilo, da drugič v tem letu obiščemo Manjačo in Mačkić kamen je naletelo na ugoden odziv. Radovednost in dobre izkušnje iz prejšnjih odprav so povečale zanimanje. Terminsko nenavaden datum ni odvrnil osem članov odprave našega kluba. V petek, 30. novembra 2012 popoldan, smo se pred klubom zbrali Andrej Hudnik, Mihael Rukše, Igor Krevs, Marjan Grah, Andrej Gašperič, Anže Tomšič in Peter Štangelj, osmega člana Jožeta Stoparja pa smo pobrali na domu. Dve vozili (enega je prispeval Peter Štangelj, drugega JZS od Jamarske reševalne službe Slovenije), sta naše člane in opremo peljali preko meja do Banja Luke, kjer se nam je pridružil še Luka Kukrić iz Speleološkog kluba Gremlin.\n\n![Zasnežene prepadne stene Mačkić kamna. Foto Mihael Rukše](https://jknm-novice.s3.eu-central-003.backblazeb2.com/macki-kamen-druga-odprava-2012-3-15-12-2012/dsc6719.jpg)\n\nV temi smo prispeli v Sitnico, kjer nas je pričakal naš gostitelj Vladica Mačkić - sprejeti v njegov topli dom smo se pozdravili in spili nekaj za dobrodošlico.  Nadaljevali smo pot proti našemu taboru, ki ga je že pripravil naš gostitelj Vladica, še malo urejanja in že smo se razporedili in odpravili na počitek. Topel sprejem je bil močnejši kot mraz in sneg, ki je zapadel preko dne na Manjači. Mrzlo in megleno jutro ni dopustilo, da se člani, ki so prvič obiskali Mačkić kamen, naužijejo razgleda in pogleda na čudovito pokrajino. To nas ni potrlo, imeli smo načrt, da nadaljujemo delo v Okruglici in v Veliki pečini, zato smo se razdelili v dve raziskovalni ekipi in eno izvidniško. Vladica in Stevo Mačkić sta nam pokazala nove vhode v podzemlje.\n\n![Okruglica vedno postreže z novimi lepotami. Foto Željko Rogić](https://jknm-novice.s3.eu-central-003.backblazeb2.com/macki-kamen-druga-odprava-2012-3-15-12-2012/zel_4566_01.jpg)\n\nProti večeru smo se vsi zbrali v bivaku, pridružili so se nam še štirje  kolegi jamarji iz Speleološkog društva Ponir. Poln bivak je dihal v prijetnem in prijateljskem vzdušju, ki ga je popestrila še odlična večerja, ki jo je pripravila Zorica Mačkić - tega razkošja smo bili deležni tudi naslednje večere. Seveda  ne bi bilo zanimivo, če se ne bi Saša in Pavle Mačkić sukala okoli nas, nas spraševala in se zanimala, kakšne lepote se skrivajo v njihovem domačem kraju. Poln bivak je ustvaril prijetno temperaturo in po pogovorih se je vse nadaljevalo v spanje.\n\n![Druženje in bivanje v baznem taboru. Foto Mihael Rukše](https://jknm-novice.s3.eu-central-003.backblazeb2.com/macki-kamen-druga-odprava-2012-3-15-12-2012/dsc6701.jpg)\n\n![Jamski biseri v eni izmed jam. Foto Mihael Rukše](https://jknm-novice.s3.eu-central-003.backblazeb2.com/macki-kamen-druga-odprava-2012-3-15-12-2012/jb_1.jpg)\n\nNedeljsko jutro je segrel  ogenj - razdelili smo se v štiri ekipe in se odpravili v znane in nove jame. Ekipe smo sestavili mešano po društvih, da se bolje spoznamo in izmenjamo izkušnje. Ena izmed ekip je obiskala Okruglico, da razširi in pregleda nadaljevanje na najnižji točki. Del ekipe je napeljal trak, ki bo naslednje obiskovalce usmerjal in varoval občutljive dele jame.\n\n![Ekipi sta se srečali v jami, da si izmenjata informacije. Foto Željko Rogić](https://jknm-novice.s3.eu-central-003.backblazeb2.com/macki-kamen-druga-odprava-2012-3-15-12-2012/zel_4506_01.jpg)\n\nNove jame se nahajajo nekoliko stran od Mačkić kamna in smo zaradi snega morali kakšna 2 km pešačiti, da smo se znašli pred novimi vhodi. Najzanimivejša je bila Srnetica, ki z več kot 100 m dolžine in 40 m globine predstavlja lepo brezno, ki pa se žal proti pričakovanjem konča. Pregledali smo še štiri brezna, ki se žal tudi kmalu končajo.\n\n![Četica jamarjev koraka do novih jam. Foto Mihael Rukše](https://jknm-novice.s3.eu-central-003.backblazeb2.com/macki-kamen-druga-odprava-2012-3-15-12-2012/dsc06617.jpg)\n\nZanimivo in celodnevno raziskovanje se je končalo in ekipe so poročale o delu in novih odkritjih - pričakovanja so bila večja, kot smo uspeli narediti. To vseeno ni pokvarilo dobre volje, saj smo dobili namig od Vladice, da to, kar smo raziskali in videli, ni vse, kajti pričakujejo nas novi vhodi.\n\nKolegi jamarji iz Banja Luke so nas zapustili, ker so imeli naslednji dan službo. V ponedeljek so sledile nove akcije, saj smo nadaljevali raziskovanje v Veliki Špilji, ki nas počasi pelje proti novemu, trenutno še neznanemu vhodu, ki se nahaja nekje na planoti nad prepadno steno. Jože in Anže sta razširila nadaljevanje in se prebila 10 m višje, žal pa je nadaljevanje zaprla nova ožina, ki čaka naslednjo ekipo, da se prebije višje in morda tudi na površje.\n\n![Pred prečenjem in spustom preko sten Mačkić kamna. Foto Mihael Rukše](https://jknm-novice.s3.eu-central-003.backblazeb2.com/macki-kamen-druga-odprava-2012-3-15-12-2012/dsc06825.jpg)\n\n![Andrej na vhodu v Veliko špiljo. Foto Mihael Rukše](https://jknm-novice.s3.eu-central-003.backblazeb2.com/macki-kamen-druga-odprava-2012-3-15-12-2012/dsc06594.jpg)\n\nObiskala nas je Svetlana Elez iz turističnega društva, ki je prvič obiskala Veliko pečino in navdušena je spoznavala podzemne lepote, ki so tako blizu in hkrati tako nedostopne. Dočakali smo tudi lep sončen dan, ki je razkril lepote stene in okolice.\n\n![V Veliki špilji ne manjka lepot. Foto Mihael Rukše](https://jknm-novice.s3.eu-central-003.backblazeb2.com/macki-kamen-druga-odprava-2012-3-15-12-2012/dsc6783.jpg)\n\n![Velika dvorana in bogato okrasje. Foto Mihael Rukše](https://jknm-novice.s3.eu-central-003.backblazeb2.com/macki-kamen-druga-odprava-2012-3-15-12-2012/dsc6787.jpg)\n\nGlavno presenečenje ali sladkorček odprave nas je še čakal, kajti nihče ni pričakoval, kar smo videli proti večeru. Vladica nas je peljal do vhodov, ki so v zimskem času dihalniki, iz katerih prihaja para in močan veter. Resnično smo onemeli in ostrmeli nad vhodi, ki so se nizali in iz vseh je pihalo. V enega nas je povleklo nekaj metrov, nadaljevanje je šlo v neznano in vzkliki so odmevali po jami.\n\nJutro, pospravljanje, lep in jasen dan, čas je minil, pozdravi ter vabilo, da kmalu spet pridemo. Zagotovo in to kmalu.\n\n![Skupinska pred odhodom iz Sitnice. Foto Mihael Rukše](https://jknm-novice.s3.eu-central-003.backblazeb2.com/macki-kamen-druga-odprava-2012-3-15-12-2012/dsc06857.jpg)\n\n![Na povabilo Lukata smo pred odhodom domov skupaj nazdravili uspešni odpravi. Foto Mihael Rukše](https://jknm-novice.s3.eu-central-003.backblazeb2.com/macki-kamen-druga-odprava-2012-3-15-12-2012/dsc06863.jpg)\n\nDa smo lahko potovali in prepeljali vso opremo se zahvaljujemo Jamarski zvezi Slovenije, Jamarski reševalni službi, servisu in prodaji koles Štangelj, ki je dal svoj kombi in se udeležil odprave.\n\nNa odpravi smo sodelovali: Vladimir in Zorica Mačkić in sinova Saša ter Pavle, pop Boško Maksimović, Svetlana Elez, Stevo Mačkić, Luka Kukrić (Speleološki klub Gremlin), Mirko Vidović, Željko Rogić, Joviša Bajić, Nemanja Krivokuća (Speleološko društvo Ponir), Andrej Alojz Hudnik Zaviršek, Andrej Gašperič, Anže Tomšič, Marjan Grah, Igor Krevs, Jože Stopar, Peter Štangelj in Mihael Rukše (Jamarski klub Novo mesto)."
  },
  {
    "id": 281,
    "markdown": "# Silvestrovanje 2012\n\nV soboto, 15. decembra 2012, smo se člani JKNM zbrali na vsakoletnem silvestrovanju, ki je bil tokrat tudi zadnji izmed dogodkov v sklopu praznovanja 50 letnice Jamarskega kluba Novo mesto. Namesto v kakšni gostilni smo se tokrat dobili v gasilskem domu na Lakovnicah. To je pomenilo, da smo si morali vso hrano in pijačo pripraviti sami. Za to nalogo se je javil Uroš in še kako smo mu bili lahko hvaležni. Če bi jaz moral poskrbeti za silvestrovanje, bi verjetno cel večer grizljali čips in smoki, pili pa bi vodo iz vodovoda. Ampak Uroš se je res pripravil. Ko sem prišel, je ogenj v peči že veselo gorel in imel sem to čast, da sem lahko Urošu pomagal ubogega pujska natakniti na ogenj. Ta čas je Mojca v kuhinji že cmarila gobice in pripravljala vse ostalo za juho. Vse je bilo pripravljeno za pojedino, čakali smo samo še prve goste. Kot po navadi se je prihod večine udeležencev malo zavlekel, ampak to niti ni bilo tako usodno, saj se je Urošu pujs dobro upiral in se ni dal kar tako na hitro odpraviti.\n\n![Uroš je poskrbel za glavno jed …](https://jknm-novice.s3.eu-central-003.backblazeb2.com/silvestrovanje-2012-18-12-2012/slika_1.jpg)\n\n![… Mojca pa za predjed](https://jknm-novice.s3.eu-central-003.backblazeb2.com/silvestrovanje-2012-18-12-2012/slika_2.jpg)\n\nNajprej nam je Mojca postregla z odlično gobovo juho, potem pa smo med čakanjem na odojka izpolnili še obrazce za namenitev dela dohodnine za donacijo JKNM. Tisti, ki se silvestrovanja niste udeležili, si lahko na klubskem e-mailu pogledate navodila, kako to storite. Vzame vam malo časa, vendar lahko s tem veliko pomagate klubu. Tisti pa, ki ste to že naredili prejšnja leta, pa vam obrazca ni potrebno ponovno pošiljati.\n\n![Uroš se je boril z pujsem …](https://jknm-novice.s3.eu-central-003.backblazeb2.com/silvestrovanje-2012-18-12-2012/slika_4.jpg)\n\n![… mi pa smo komaj čakali, da bomo napadli polne pladnje.](https://jknm-novice.s3.eu-central-003.backblazeb2.com/silvestrovanje-2012-18-12-2012/slika_6.jpg)\n\nKo sem se potem basal z bobi palčkami in krotil svojo lakoto, sem pogledal po prostoru, kjer skoraj ni bilo nobenega več. Kam so kar naenkrat vsi odšli? Sem se malo sprehodil in ko sem prišel v kuhinjo, sem ugotovil, za kaj gre. Uroš je že nabrusil nož in se pripravljal za prvi rez, ostali pa so s slinami v kotičkih ust opazovali in navijali. Pod Uroševimi hitrimi rokami pujs ni imel nobene možnosti in kmalu je bil v kosih pripravljen na pladnjih. Ko smo zmazali vse meso, pa je sledila še jubilejna torta za 50 let JKNM, ki jo je spekla Renata. To je bila pika na i odličnega večera. Na koncu je Uroš še enkrat presenetil, ko je prinesel harmoniko in začel raztegovati meh. Ponavadi ga je prej potrebno vsaj kakšno uro prepričevati, preden nam popusti. Kmalu se je cela družba dobro razživela, jaz pa sem se odločil, da je čas za odhod, saj sem še okreval po silvestrovanju iz prejšnjega dne. Po Uroševih besedah je harmonika pela še dolgo v noč, saj so morali pospraviti še vse, kar je ostalo od vina.\n\n![Silvestrovanja se je udeležilo 34 članov JKNM in njihovih družinskih članov.](https://jknm-novice.s3.eu-central-003.backblazeb2.com/silvestrovanje-2012-18-12-2012/slika_5.jpg)\n\n![Vse najboljše JKNM.](https://jknm-novice.s3.eu-central-003.backblazeb2.com/silvestrovanje-2012-18-12-2012/slika_7.jpg)\n\n![Na vrsto so prišli tudi otroci.](https://jknm-novice.s3.eu-central-003.backblazeb2.com/silvestrovanje-2012-18-12-2012/slika_9.jpg)\n\n![Za večerno animacijo je poskrbela še Uroševa harmonika.](https://jknm-novice.s3.eu-central-003.backblazeb2.com/silvestrovanje-2012-18-12-2012/slika_10.jpg)\n\nPri organizaciji letošnjega silvestrovanja so nam pomagali: PGD Lakovnice (prostor), Mojca Gosenca (gobova juha), Renata Gašperič (torta) in seveda glavni organizator, kuhar in animator Uroš Mervič."
  },
  {
    "id": 282,
    "markdown": "# Okrogla miza o Temenici\n\nV soboto 15. decembra 2012 je bila v Trebnjem na pobudo g. Gregorja Kaplana (Demokratična stranka dela) izvedena že druga okrogla miza o odprtih vprašanjih reke Temenice. Na okrogli mizi so sodelovali predstavniki različnih društev, institucij in posamezniki, ki se jih Temenica tako ali drugače dotika. Predstavljena so bila pereča vprašanja onesnaževanja, pogina rib, zaraščanja in še bi lahko naštevali, s katerimi se bolj ali manj srečujejo občine vzdolž njenega toka. Še posebej kritično stanje pa je zaradi manjšega pretoka vode v občini Trebnje. Med drugimi je Jože Tomšič predstavil naravovarstvene aktivnosti Jamarskega kluba Novo mesto na področju toka Temenice in njenega vodnega zaledja.\n\nDa pa razprava ne bi bila samo tarnanje nad problemi so bile s strani navzočih ponujene tudi konkretne rešitve, ki bi v dobršni meri že v startu, na dolgi rok pa zagotovo, pozitivno vplivale k čistejši in s kisikom bogatejši vodi, kot tudi boljšemu zadrževanju vode v strugi. To je še posebej pomembno za preživetje vodnega življa v sušnem obdobju, ko je pretok minimalen. Navzoči smo si bili enotni, da je skrajni čas, da se pristojne institucije in lokalne skupnosti začnejo zavedati teh vprašanj in čim prej pristopijo k aktivnemu reševanju le-teh. Podana je bila tudi pobuda, da se ustanovi civilna iniciativa v občinah Trebnje in Mirna Peč, ki bi reševanje teh problemov poskušala čimbolj pospešiti.\n\n![Prisotni na okrogli mizi. Foto Gregor Kaplan.](https://jknm-novice.s3.eu-central-003.backblazeb2.com/okrogla-miza-o-temenici-19-12-2012/dscn2899.jpg)\n\nPrisotni smo se razšli v upanju, da se bo že do naslednje okrogle mize, ki bo predvidoma čez slabo leto stanje Temenice izboljšalo. Sodelovali: Jože Tomšič, Drago Primc in Andrej Gašperič."
  },
  {
    "id": 380,
    "markdown": "# Odvodnica [2]\n\nSledimo vodi na poti v neznano. Stopnja za stopnjo, skok za skokom. Ista ekipa, kot že mnogokrat, podobno razpoloženje. Jama nas spušča vse globlje in globlje. Vsake toliko se razširi in naslednji hip zopet zoži. Skale so zlizane, kar priča o moči vode. Govorimo malo, pa še to nič pretirano globokoumnega. V napetem pričakovanju, kaj bo za naslednjim ovinkom, počasi grizemo navzdol. Meander, nova stopnja, meander… Kar nekoliko ponavljajoče. Stopnje so kratke, tako da nekatere prosto splezamo. Gibi postanejo avtomatizirani. Sem ter tja prečimo plitve kotanje z ujeto vodo. Le-te v večni temi delujejo mirno in spokojno. V nekem momentu se rov toliko zoži, da le stežka napredujemo. Takrat enoličnost gibov nekoliko popusti.\n\n![Pred vstopom v ozko pasažo, ...](https://jknm-novice.s3.eu-central-003.backblazeb2.com/odvodnica-2-04-04-2015/1.jpg)\n\n![... ki se takoj prevesi v prostorno brezno](https://jknm-novice.s3.eu-central-003.backblazeb2.com/odvodnica-2-04-04-2015/2.jpg)\n\nSkratka, tako nekako zgleda potopis začetnih delov jame, ki navdušuje in katere tvorci zgodbe smo Boro, Šini in podpisani. Na zadnji akciji je zmanjkalo vrvi, zato sva se s Šinijem v torek, dne 31. marca, vrnila z novim kompletom. V jami je ponovno teklo, kot že dolgo ne, tako da je bila akcija kar naenkrat pod vprašajem. Vseeno sem opremil prehod v novo vertikalo, kjer pa sem imel nemalo težav. Vsepovsod pršenje vode in nenazadnje tolmun vode pod nogami, izginjajoč v temi. Izogibajoč se pršcu, kolikor je bilo mogoče, sva se spustila kakih 17 m nižje. Prvotno navdušenje je hitro splahnelo, kajti kazalo je, da od tu naprej ne bo več šlo. Jama se je sicer nadaljevala, a je bilo vse skupaj obupno ozko. Rešitev se je nahajala nekaj metrov višje v obliki bypassa, kjer se mi je uspelo zriniti skozi zasigano ožino na drugo stran meandra, v od vode popolnoma sprano dvorano. Od tu se potem ni bilo težko spustiti nadaljnjih 10 m v novo prostorno brezno. Vrvi je zopet zmanjkalo in nadaljeval sem prosto po nekakšnih zasiganih toboganih. Ker naklon ni presegel 60 °, je bilo to izvedljivo. Po prib. 15 m strmega spusta ponovno zelo ozek, nekoliko spuščajoč meander in navidezen konec jame.\n\n![Meander, stopnja, meander ...](https://jknm-novice.s3.eu-central-003.backblazeb2.com/odvodnica-2-04-04-2015/3.jpg)\n\n![Popolnoma sprane stene.](https://jknm-novice.s3.eu-central-003.backblazeb2.com/odvodnica-2-04-04-2015/4.jpg)\n\nRes je slabo kazalo, a le po nekaj udarcih z macolo je meander presenetljivo postal prehoden. Zrinil sem se nekaj metrov in obstal nad praznino. Vrgel sem dva ali tri kamne, ki so bili pri roki in ocenil, da gre vsaj še 30 m navzdol. Glede na to, da sem bil na okoli 100 m globine, je bila torej ta magična meja po šestih letih suše ne samo dosežena, ampak krepko presežena. Zadovoljna nad dejstvom, da je dosežen nov mejnik in da jama šiba, sva okoli 19. ure s Šinijem zaključila, počasi obrnila proti površju in uspeh proslavila v najboljši bistriški gostilni."
  },
  {
    "id": 266,
    "markdown": "# 50 let JKNM - slavnostna seja\n\nPa smo ga dočakali. Tokrat ne spet kakšnega dolenjskega ali\n  kaninskega rekorda, temveč ABRAHAMA. Pravzprav ga nismo dočakali,\n  temveč prislovično srečali. Vsak od nas verjetno\n  drugače, s svojimi mislimi na prehojeno klubsko pot. In na\n  doživetja, ki so nas spremljala levo in desno ob poti, po kateri JKNM\n  vzravnano in vztrajno hodi že polnega pol stoletja.\n\nČe kdaj, potem je 50-letnica ustanovitve našega kluba (16.\n  november 1962) čas, ko si jamarji, prosto po I. Mlakarju lahko\n  rečemo: \"Pobje, used'mo se!\" In smo se usedli dol. V\n  četrtek, 6. septembra. V novomeški galeriji Simulaker. Da bi se na\n  grebenu naše Jamarske gore ozrli nazaj, v dolino, na\n  začetek poti. Tjakaj, kjer so pred 50-timi leti novomeški\n  zanesenjaki sklenili: \"Fantje, pejmo na to pot. Trnova bo, ampak bo lepa.\n  Toliko lepa, kolikor jo bomo znali videti in doživeti mi sami.\" In\n  so šli ...\n\n... In so prišle nove in nove generacije raziskovanja željnih\n  nadebudnežev, ki so vztrajale na začrtani poti - toliko\n  časa, da smo se novomeški jamarji znašli na grebenu\n  naše gore. Naj bo njen greben dolg, zložen in varen za\n  nas in vse, ki nas ob naši poti spremljajo. In naj nas pot po njem pelje\n  navzgor. Čim dlje, kajti: \"... do horizonta, še dolga je\n  pot!.\"\n\n![Polno zasedena galerija Simulaker z ene in ...](https://jknm-novice.s3.eu-central-003.backblazeb2.com/50-let-jknm-slavnostna-seja-07-09-2012/20120906_005.jpg)\n\n![... z druge strani.](https://jknm-novice.s3.eu-central-003.backblazeb2.com/50-let-jknm-slavnostna-seja-07-09-2012/20120906_003.jpg)\n\n![Nagovor predsednika kluba Mihaela Rukšeta.](https://jknm-novice.s3.eu-central-003.backblazeb2.com/50-let-jknm-slavnostna-seja-07-09-2012/20120906_002.jpg)\n\n![Predstavitev 50-letnega delovanja kluba je skozi besedo in sliko pripravil\n    Andrej Gašperič.](https://jknm-novice.s3.eu-central-003.backblazeb2.com/50-let-jknm-slavnostna-seja-07-09-2012/20120906_007.jpg)\n\n![Andrej Hudoklin je s sliko in besedo kratko predstavil izjemno bogato\n    vsebino novega Dolenskega krasa 6.](https://jknm-novice.s3.eu-central-003.backblazeb2.com/50-let-jknm-slavnostna-seja-07-09-2012/20120906_009.jpg)\n\n![Klemen je prikazal simpatičen video zapis o vnosu in iznosu vina iz\n    Čaganke.](https://jknm-novice.s3.eu-central-003.backblazeb2.com/50-let-jknm-slavnostna-seja-07-09-2012/20120906_026.jpg)\n\n![Prisotne je v imenu Jamarske zveze Slovenije na svojstven način\n    pozdravil njen predsednik Vido Kregar.](https://jknm-novice.s3.eu-central-003.backblazeb2.com/50-let-jknm-slavnostna-seja-07-09-2012/20120906_013.jpg)\n\n![Nagovor podžupanje občine Novo mesto Mojce Špec\n    Potočar.](https://jknm-novice.s3.eu-central-003.backblazeb2.com/50-let-jknm-slavnostna-seja-07-09-2012/20120906_014.jpg)\n\n![Predsednik kluba prejema priznanje Mestne občine Novo mesto za 50.\n    obletnico delovanja kluba.](https://jknm-novice.s3.eu-central-003.backblazeb2.com/50-let-jknm-slavnostna-seja-07-09-2012/20120906_015.jpg)\n\n![Pozdravni nagovor Andreja Unetiča iz sosednjega Kluba jamarjev\n    Kostanjevica na Krki.](https://jknm-novice.s3.eu-central-003.backblazeb2.com/50-let-jknm-slavnostna-seja-07-09-2012/20120906_017.jpg)\n\n![Vinar Božidar Zajc je prisotnim predstavil zgodbo in enološke\n    značilnosti njihovega in našega vina Jamski Zajc.](https://jknm-novice.s3.eu-central-003.backblazeb2.com/50-let-jknm-slavnostna-seja-07-09-2012/20120906_019.jpg)\n\n![Sledila je podelitev klubskih priznanj. Na fotografiji so dobitniki\n    bronastih priznanj JKNM.](https://jknm-novice.s3.eu-central-003.backblazeb2.com/50-let-jknm-slavnostna-seja-07-09-2012/20120906_022.jpg)\n\n![Dobitniki srebrnih in zlatih priznanj JKNM v družbi predsednika kluba\n    in Borivoja Ladišića.](https://jknm-novice.s3.eu-central-003.backblazeb2.com/50-let-jknm-slavnostna-seja-07-09-2012/20120906_025.jpg)\n\n![Dobitnik posebnega priznanja za raziskovalno delo in dokumentiranje jam\n    Borivoj Ladišić v družbi Jožeta Tomšiča\n    (levo).](https://jknm-novice.s3.eu-central-003.backblazeb2.com/50-let-jknm-slavnostna-seja-07-09-2012/20120906_023.jpg)\n\n![Predstavniki posameznikov ter organizacij, prejemnikov zahval za sodelovanje\n    in podporo JKNM. Hvala vam!](https://jknm-novice.s3.eu-central-003.backblazeb2.com/50-let-jknm-slavnostna-seja-07-09-2012/20120906_027.jpg)\n\n![Sklope celotne prireditve je s skrbno izbranimi besedami povezovala Nina\n    Štampohar.](https://jknm-novice.s3.eu-central-003.backblazeb2.com/50-let-jknm-slavnostna-seja-07-09-2012/20120906_011.jpg)\n\n![Večer sta glasbeno popestrili harmonikarici Tina in Ana Bukovec iz\n    Vavte vasi.](https://jknm-novice.s3.eu-central-003.backblazeb2.com/50-let-jknm-slavnostna-seja-07-09-2012/20120906_008.jpg)\n\n![Na mizi ni manjkalo domačih dobrot iz kuharske zakladnice naših\n    žena in deklet ...](https://jknm-novice.s3.eu-central-003.backblazeb2.com/50-let-jknm-slavnostna-seja-07-09-2012/20120906_010.jpg)\n\n![In nenazadnje: sproščena jamarska tovarišija med\n    pokušino vina Jamski Zajc.](https://jknm-novice.s3.eu-central-003.backblazeb2.com/50-let-jknm-slavnostna-seja-07-09-2012/20120906_028.jpg)\n\nNovo mesto, četrtek, 6. septembra 2012<br>Galerija Simulaker,\n  Vrhovčeva ulica 1a\n\nFotografije Marko Pršina"
  },
  {
    "id": 267,
    "markdown": "# 50 let JKNM - jamarski tabor na Frati\n\nDrugi del praznovanja ob 50 letnici delovanja Jamarskega kluba Novo mesto smo kot enodnevno srečanje ljubiteljev kraškega sveta organizirali v soboto, 08. septembra 2012 pri Domu na Frati. Zbiranje udeležencev se je pričelo v dopoldanskem času, svojo prisotnost smo zabeležili pri Tanji, ki nas je tudi ustrezno opremila (spominska majica, blokci za hrano in pijačo, pa …). V samem domu smo pripravili fotografsko razstavo z jamskimi motivi, pred domom pa smo napeli cca 70 metrsko žičnico. Po prestanem preizkusu, ki sta ga opravila Uroš in Anže (nič hujšega se jima ni zgodilo, vendar je bila uboga mreža za odbojko), so žičnico v uporabo prevzeli najmanjši udeleženci tabora - beri od 5 do 13 let. Iz rok so jo spustili samo v času kosila, pa še to zelo težko. Tončku, ki jih je spuščal, skoraj niso pustili dihati. In ne samo, da jih je spuščal - skoraj bi jih moral še nazaj vleči do »vzletne« točke. V dopoldanskem času je bila predvidena še seja, ki pa je tokrat potekala bolj neuradno. Da je debata lažje tekla, je poskrbel Andrej s svojim »orehovčkom«. Eni so se kar naprej prijavljali na govorniški oder - verjetno bi to še trajalo, če se ne bi nekdo od mlajših udeležencev spomnil, da je lačen. Predvidevamo, da je bil zadnji v vrsti pred žičnico. Z dobrim golažem nas je postregel prijazni oskrbnik doma Milan, ki je najmanjše razveselil še z eno veliko goro pomfrija.\n\n![Čakalna vrsta pri A postaji. Foto Marko Pršina.](https://jknm-novice.s3.eu-central-003.backblazeb2.com/50-let-jknm-jamarski-tabor-na-frati-10-09-2012/20120908_004_01.jpg)\n\n![Juhej na drugo stran doline proti B postaji. Foto Marko Pršina.](https://jknm-novice.s3.eu-central-003.backblazeb2.com/50-let-jknm-jamarski-tabor-na-frati-10-09-2012/20120908_005_01.jpg)\n\n![Tudi Borivoj se je \"dal prepeljati\" čez. Foto Marko Pršina.](https://jknm-novice.s3.eu-central-003.backblazeb2.com/50-let-jknm-jamarski-tabor-na-frati-10-09-2012/20120908_006_01.jpg)\n\n![Seja je bila \"odprta\", saj je bila na prostem. Foto Mihael Rukše.](https://jknm-novice.s3.eu-central-003.backblazeb2.com/50-let-jknm-jamarski-tabor-na-frati-10-09-2012/dsc05558.jpg)\n\n![Prazni krožniki - polni želodci. Foto Marko Pršina.](https://jknm-novice.s3.eu-central-003.backblazeb2.com/50-let-jknm-jamarski-tabor-na-frati-10-09-2012/20120908_001_01.jpg)\n\nZa popoldan smo imeli več načrtov. Plan A (Astina jama), plan B (Brajerjeva jama), plan I (Igre - tukaj imamo v mislih spust po žičnici) in plan O (ostalo, branje DK 6, nabiranje gob ali pa uživanje na soncu ...). Vsi plani so bili popolnoma zasedeni: tako je skupina v planu A podaljšala jamo za 1,5 m, naredila milijon fotografij in spotoma nabrala šop užitnih gob. V planu B so najprej stopili skoraj na jurčka pred jamo, okrasili del jame (iz čistega dolgočasja, itak), potlej pa so še preverili, če je še kje kakšno nadaljevanje. Plan I je bil pa najbolj naporen od vseh, naporen za upravitelje žičnice na A postaji (Tone se je spraševal, če bo sploh  kdaj konec dneva?). Otroci pa itak ne vedo, kaj je biti to zmatran. Vedo pa,&nbsp; kaj je to biti lačen in spet je nekdo zavpil večerja. Dve vrsti mesa, pa krompirja, …, pa Jamski Zajc in spet je bilo prijavljenih kar nekaj govorcev. Hvala bogu, da smo kar po večerji takoj začeli s filmskim večerom.\n\n![Tom je vtaknil glavo v vsako luknjo, da bi našel nadaljevanje ... Foto Marko Pršina.](https://jknm-novice.s3.eu-central-003.backblazeb2.com/50-let-jknm-jamarski-tabor-na-frati-10-09-2012/20120908_007_01.jpg)\n\n![... in res se je Miha prevrtal dober meter in pol naprej v ozkem meandru na dnu jame. Foto Marko Pršina.](https://jknm-novice.s3.eu-central-003.backblazeb2.com/50-let-jknm-jamarski-tabor-na-frati-10-09-2012/20120908_008_01.jpg)\n\n![Jože in Marko v Astini jami. Foto Mihael Rukše.](https://jknm-novice.s3.eu-central-003.backblazeb2.com/50-let-jknm-jamarski-tabor-na-frati-10-09-2012/dsc05624.jpg)\n\n![Izbrane gobe v družbi Borivoja. Foto Mihael Rukše.](https://jknm-novice.s3.eu-central-003.backblazeb2.com/50-let-jknm-jamarski-tabor-na-frati-10-09-2012/dsc05657.jpg)\n\nIn ker smo bili vsi zmagovalci, nam je preostala za izvedbo še zadnja aktivnost - druženje ob tabornem ognju, ki pa je trajalo do jutranjih ur ...\n\n![Kuharji in peki. Foto Mihael Rukše.](https://jknm-novice.s3.eu-central-003.backblazeb2.com/50-let-jknm-jamarski-tabor-na-frati-10-09-2012/dsc05671.jpg)\n\n![Harmonikaša Uroš in Jože. Foto Mihael Rukše.](https://jknm-novice.s3.eu-central-003.backblazeb2.com/50-let-jknm-jamarski-tabor-na-frati-10-09-2012/dsc05697.jpg)\n\n![Nekaj dogaja. Foto Mihael Rukše.](https://jknm-novice.s3.eu-central-003.backblazeb2.com/50-let-jknm-jamarski-tabor-na-frati-10-09-2012/dsc05670.jpg)\n\nNa tem mestu gre zahvala predvsem profesionalnima harmonikarjema Urošu in Jožetu, pevskemu zboru JKNM, predvsem solistom, vsem tistim, ki ste (smo) pripravljali ali kako drugače sodelovali pri pečenju »izpodalufolije«, vinotočem, …\n\nSkratka imeli smo se lepo, na celodnevnem druženju se nas je zbralo prek 50 udeležencev, za najbolj vztrajne pa sva predsednik kluba Mihael in avtor članka pripravila zajtrk. Za dober zaključek praznovanja 50 letnice!\n\n![Zajtrk dan po tem.](https://jknm-novice.s3.eu-central-003.backblazeb2.com/50-let-jknm-jamarski-tabor-na-frati-10-09-2012/dsc05732.jpg)"
  },
  {
    "id": 284,
    "markdown": "# Dan varnosti in tehnike 2012\n\nOmenjeni dan se je sicer zgodil že daljnega 25. novembra tega leta, ampak mi do sedaj še ni uspelo pripraviti poročila za to spletno stran. Sedaj, ko moram izkoristiti dopust, pa počasi razrešujem stare grehe. Morda mi bo letos celo uspelo oddati nekaj zapisnikov jam, ki se skrivajo po računalniških mapah že kar nekaj let.\n\nZ Anžetom sva se letos odločila, da bomo v sklopu dneva varnosti in tehnike posvetili velik poudarek tovariški pomoči, saj lahko o življenju ponesrečenca v veliki meri odloča tudi usposobljenost njegovega so-jamarja. V nedeljo navedenega dne ob 9. uri smo se tako dobili pri skalnem previsu pred Bizjakovo jamo. Najprej je Anže demonstriral snemanje ponesrečenca s pomočjo prsne prižeme, potem pa so ostali udeleženci vadili snemanje drug na drugem. Demonstrirali smo tudi spuščanje z zavoro po napeti vrvi in snemanje ponesrečenca s pomočjo nožne zanke. Z vajo smo zaključili ob 12. uri, saj sta Jože in Matej za žarom že pripravljala razne mesne dobrote. Tečaja so se udeležili: Igor Krevs, Matija Gašperšič, Dejan Šenet, Tjaša Božič in Andrej Jaklič.\n\n![Tečajniki vadijo pod budnim očesom inštruktorja.](https://jknm-novice.s3.eu-central-003.backblazeb2.com/dan-varnosti-in-tehnike-2012-23-12-2012/slika_1.jpg)\n\n![Skupinska slika pred vhodom v jamo …](https://jknm-novice.s3.eu-central-003.backblazeb2.com/dan-varnosti-in-tehnike-2012-23-12-2012/slika_2.jpg)\n\nPo zaužitem kosilu se sicer nobenemu ni dalo preveč premikati, ampak smo se nekako prisilili, saj smo se z kolegi jamarji iz Jamarskega kluba Kostanjevica dogovorili, da bomo skupaj obiskali nove dele Kostanjeviške jame. Dan varnosti in tehnike smo namreč združili s tradicionalnim obiskom Kostanjeviške jame ob obletnici preboja v nove dele jame, ki se je zgodil 24. novembra 1996. Nove dele jame nas je obiskalo 22 članov JKNM in KJK, ter njihovih družinskih članov, nekaj pa si jih je ogledalo tudi samo turistični del jame. Naše druženje smo zaključili v sproščenem vzdušju, skupaj pa smo nazdravili nadaljnjemu sodelovanju med Jamarskim klubom Novo mesto in Klubom jamarjev Kostanjevica na Krki. Več o Kostanjeviški jami si lahko preberete kar <a href=\"http://www.jknm.sihttps://jknm.s3.eu-central-1.amazonaws.com/dan-varnosti-in-tehnike-2012-23-12-2012/518_kostanjeviska.pdf\" target=\"_blank\">na naši spletni strani</a>.\n\n![… in skupinska slika na koncu jame.](https://jknm-novice.s3.eu-central-003.backblazeb2.com/dan-varnosti-in-tehnike-2012-23-12-2012/slika_3.jpg)\n\nZa uspešno izvedbo celotnega dneva so zaslužni: Klub jamarjev Kostanjevica na Krki (uporaba jamarskega doma in obisk jame), Jože Stopar in Matej Kuhar (priprava hrane) in Anže Tomšič (demonstrator tovariške pomoči)."
  },
  {
    "id": 285,
    "markdown": "# Ob koncu sveta v pekel\n\nZadnje čase so nas povsod svarili o prihajajočem koncu sveta, ki naj bi ga stari Maji napovedali za 21. december 2012. Kako natančno naj bi se ta konec zgodil, pa ni vedel nihče kaj več povedati. Zato smo se Primorec, Ljubljančan in Dolenjec odločili, da bomo na ta dan odšli v jamo in tam počakali, da mine konec sveta. Za naše zatočišče smo si izbrali jamo Klemenškov pekel. Če bi prišlo do konca sveta, bi bil ta izbor jame še najboljši, saj daleč ne bi rabili hoditi, ker bi že bili v Peklu.\n\nJama <a href=\"http://www.geopedia.si/lite.jsp?params=T118_L11063_F3934_x472050_y142150_s14_b4&amp;locale=sl\" target=\"_blank\">Klemenškov pekel</a> se nahaja na robu prepadne stene v koncu Zgornje Savinjske doline. Jamo so leta 1973 raziskali in registrirali člani Jamarskega kluba Črni galeb Prebold, ki pa takrat še niso raziskovali z uporabo vrvne tehnike, ampak s sistemi vitlov in jeklenic. Ostanki lesenih sidrišč so vidni še danes. Takrat izmerjena globina jame je bila 310 metrov in dolžina 455 metrov. Jamo je v tem času obiskalo že veliko jamarjev, v njej pa je leta 2010 potekala tudi reševalna vaja. Od takrat je tudi na novo opremljena s pritrdišči in z vrvmi.\n\n![Načrt pekla.](https://jknm-novice.s3.eu-central-003.backblazeb2.com/ob-koncu-sveta-v-pekel-25-12-2012/nacrt.jpg)\n\nMatjaž in ekipa so jamo letos že dvakrat obiskali in začeli z merjenjem labirinta na njenem dnu. Kmalu so ugotovili, da je poligona veliko več, kot ga je narisanega v načrtu. Že na prvih dveh akcijah so zmerili preko 500 metrov rovov, ostalo pa je še mnogo vprašajev v različnih kaminih in stranskih rovih. Matjaž je tako na dan konca sveta organiziral novo merilno akcijo. Poklical je Ticota in mene ter nama obljubil super dvodnevno akcijo, ravno pravšnjo za ogrevanje pred taborom Čaganka 2012, ki bo potekal naslednji teden. »Sploh ne bosta rabila opreme prat pred Čaganko«, je rekel. S Ticotom sva navdušeno privolila, saj za spremembo paše tudi po lepih in čistih jamah laziti, ne samo po naših blatnih čurkah. Z nami bi moral tudi Boris iz JK Speleos-Siga Velenje, vendar je na dan akcije odpovedal udeležbo, tako da smo se proti Savinjskem odpeljali sami trije. S sabo smo imeli opremo za merjenje in bivakiranje, saj smo načrtovali v jami enkrat prespati – za vsak slučaj, če bi konec sveta trajal več kot en dan.\n\nKo smo se pripeljali do kmetije Klemenšek, ki leži na nadmorski višini 1130 m, smo se javili prijazni gospodinji, ki je pobrala naše podatke in vprašala, do kdaj imamo namen ostati v jami, v primeru če se kaj zgodi. Od kmetije do vhoda v jamo je 5 minut hoje, samega vhoda pa ni težko najti. Samo pozoren moraš biti na stolp vlage, ki v mrzlem vremenu bruha iz jame. Prepih na vhodu dimenzije 4x2 metra je res fascinanten.\n\n![Vhod v brezno.](https://jknm-novice.s3.eu-central-003.backblazeb2.com/ob-koncu-sveta-v-pekel-25-12-2012/slika_1.jpg)\n\n![Prepih iz jame ti dobesedno zamegli pogled na svet.](https://jknm-novice.s3.eu-central-003.backblazeb2.com/ob-koncu-sveta-v-pekel-25-12-2012/slika_2.jpg)\n\nHitro smo se spustili v jamo, da nas nebi preveč prepihalo in kmalu prišli do našega bivaka. Ko smo razpakirali svojo opremo, smo se takoj lotili raziskovanja. Labirinti na dnu so res fascinantni. Na načrtu ni narisana niti ena petina vseh rovov na dnu. V enem delu smo sledili tekoči vodi proti dnu in se plazili med bloki skal in stenami ter prišli do aktivnega dela. Višinska razlika med zgornjimi deli in dnom je bila 20 metrov, vmes pa na desetine etaž, prehodov v levo, v desno, … Težko je opisati. Če si nebi sproti risali puščic in postavljali možicljev, bi lahko kar dolgo blodili med podori in iskali drug drugega. Tako smo do večera zabili čas z plazenjem in iskanjem novih prehodov in rovov ter merjenjem le-teh. Odkrili pa smo še nekaj, kar lahko člani JKNM odkrijemo prav v vsaki jami – blato. Pa ne malo blata, tako za eno pest. Blata na tisoče kubikov, vseh vrst, suhega, mokrega, … Se spomnite, kaj je rekel Matjaž o čisti jami? Takega kombinezona še iz Čaganke nisem privlekel!\n\n![Toliko o čisti jami …](https://jknm-novice.s3.eu-central-003.backblazeb2.com/ob-koncu-sveta-v-pekel-25-12-2012/slika_3.jpg)\n\n![Matjaž pri skiciranju jame.](https://jknm-novice.s3.eu-central-003.backblazeb2.com/ob-koncu-sveta-v-pekel-25-12-2012/slika_4.jpg)\n\n![V jami se je potrebno znati tudi ogreti.](https://jknm-novice.s3.eu-central-003.backblazeb2.com/ob-koncu-sveta-v-pekel-25-12-2012/slika_5.jpg)\n\n![Udobje jamarskega bivaka.](https://jknm-novice.s3.eu-central-003.backblazeb2.com/ob-koncu-sveta-v-pekel-25-12-2012/slika_6.jpg)\n\nNaslednje jutro je Matjaž malo potegnil spanec, ker naj prejšnjo noč nebi nič spal. Z raziskovanjem smo tako začeli malce kasneje in tudi kmalu zaključili, saj smo se ob dveh odpravili proti izhodu. Tico je namreč hotel še ujeti sonce, da se prepriča, če je res konec sveta. Ko smo spakirali stvari, smo dokaj hitro priplezali iz jame. Zunaj nas je čakal še dan in jasno nebo, v dolini pa morje megle - res krasen zaključek akcije. Javili smo se še gospodarju kmetije, da nas je zapisal v knjigo obiskov Klemenškove jame in z njim na kratko poklepetali ter se odpeljali proti megli v dolini. O koncu sveta pa ne duha in sluha. Verjetno je recesija odnesla denar tudi za konec sveta.\n\n![Skupinska slika pred odhodom.](https://jknm-novice.s3.eu-central-003.backblazeb2.com/ob-koncu-sveta-v-pekel-25-12-2012/slika_7.jpg)\n\n![Visokogorska idila.](https://jknm-novice.s3.eu-central-003.backblazeb2.com/ob-koncu-sveta-v-pekel-25-12-2012/slika_8.jpg)\n\n![Skupinska slika z gospodarjem kmetije Klemenšek.](https://jknm-novice.s3.eu-central-003.backblazeb2.com/ob-koncu-sveta-v-pekel-25-12-2012/slika_9.jpg)\n\nJamarili smo Matjaž Božic (DZRJ Simon Robič Domžale), Matija Gašperšič in Klemen Mihalič (oba JKNM)."
  },
  {
    "id": 292,
    "markdown": "# Stairway to Heaven – prva pripravljalna akcija\n\nStairway to Heaven je projekt, namenjen vsem članom JKNM,\nnjegov cilj pa je obisk 1191\n m globoke francoske jame Gouffre Berger. V tej jami so\nfrancoski jamarji med letoma 1953\n in 1963 prvič prestopili magično mejo 1000 m globine. Pri\nraziskovanju jame je sodeloval tudi Fernand Petzl, ustanovitelj podjetja Petzl,\nki proizvaja pripomočke za jamarstvo in alpinizem. Krajši filmček o\nraziskovanju jame si lahko ogledate <a href=\"http://www.youtube.com/watch?v=rxABNoc4Bx8\" target=\"_blank\">tukaj</a>. Ker je jama izredno interesantna tudi v\nzgodovinskem pomenu, saj gre za prvo »tisočmetrco«, je potrebno termin obiska\nrezervirati več let vnaprej. JKNM je uspelo pridobiti termin za obisk jame med 1. in 10. septembrom 2013.\nObisk jame je primeren za vse jamarje. Najbolj pripravljeni jamarji bodo jamo\nobiskali do globine -1100 m,\nmalo slabše pripravljeni pa do -500\n m ali manj. Ker pa jama vseeno ni tako nedolžna, bodo\nmorali vsi, ki se bodo hoteli udeležiti odprave, opraviti vsaj pol\npripravljalnih akcij, ki smo jih pripravili za vsak mesec po eno in ki se po\nzahtevnosti in težavnosti počasi stopnjujejo.\n\nV soboto 9. marca 2013 se je začela prva od pripravljalnih\nakcij. Zjutraj so se Klemen, Anži, Marjan, Jernej, Davor, Jure, Andrej, Stanka\nin Franci odpravili proti breznu Cink križ. Presenečeni so odkrili, da je dovoz\ndo jame zaradi obilice snega še vedno nedostopen, prav tako se ni dalo nikjer\nparkirati, ker je bila splužena cesta kakor bob steza za le eno vozilo! Po\nkrajši debati so sprejeli predlog hinjske sekcije, da se obišče Bidlijevo\nbrezno pri Hinjah, kjer je cesta bolje splužena in jama bližje cesti. Zamudniki\n(Damijan, Jasna in Dejan) smo se jim pridružili na Dvoru. Parkirali smo ob\ncesti, popili kavo (zahvala Stanki), se preoblekli in v dežju odšli peš do\njame.\n\n![Dež za prvo pripravljalno akcijo ni bil ovira …](https://jknm-novice.s3.eu-central-003.backblazeb2.com/stairway-to-heaven-prva-pripravljalna-akcija-12-03-2013/1.jpg)\n\n![Vhod v Bidlijevo brezno.](https://jknm-novice.s3.eu-central-003.backblazeb2.com/stairway-to-heaven-prva-pripravljalna-akcija-12-03-2013/3.jpg)\n\nAnže je odšel opremljat 57 m globoko brezno, Damijan pa je, kot po navadi,\nzakuril ogenj. Počasi smo se eden za drugim spustili v jamo. Na dnu pa presenečenje.\nFantje so našli bombo, ki je ležala prav tam, kjer smo se spuščali. Vsi smo si\njo podrobno ogledali, a vseeno počakali na strokovnjaka Klemna, da pove, kaj za\nvraga je to. Kot poznavalec si je bombo ogledal (zelo) od daleč in nam povedal,\nda se je ne smemo dotikati.\n\n![Nevarne igračke iz nekdanjih časov …](https://jknm-novice.s3.eu-central-003.backblazeb2.com/stairway-to-heaven-prva-pripravljalna-akcija-12-03-2013/6.jpg)\n\n![Gasilska na dnu brezna …](https://jknm-novice.s3.eu-central-003.backblazeb2.com/stairway-to-heaven-prva-pripravljalna-akcija-12-03-2013/5.jpg)\n\nBrezno&nbsp; je delno\nzasigano, dno pa zasuto. Anže in Marjan sta se spustila po dvakrat, ostali pa\nsmo uživali na površju ob ognju in malici, ki so jo pripravili jamarji iz Hinj.\n\n![Jamarska oprema, ko jo v roke dobijo otroci s flomastri …](https://jknm-novice.s3.eu-central-003.backblazeb2.com/stairway-to-heaven-prva-pripravljalna-akcija-12-03-2013/7.jpg)\n\n![Jamarska oprema, ki ji mladi jamarji iščejo drugačno\nuporabnost …](https://jknm-novice.s3.eu-central-003.backblazeb2.com/stairway-to-heaven-prva-pripravljalna-akcija-12-03-2013/8.jpg)\n\nNa koncu smo se seveda kljub sitosti vseeno odzvali\nAndrejevemu povabilu in se ustavili še pri njem doma na pojedini, ki jo je\npripravila njegova žena. Akcije so se udeležili:\nKlemen Mihalič, Damijan Šinigoj, Dejan Šenet, Anže Tomšič,\nAndrej Jaklič, Stanka in Franci Blatnik, Jure Novak, Davor Kacin, Jernej Tramte, Marjan Grah in Jasna Šinigoj.\n\nFoto Damijan Šinigoj in Davor Kacin."
  },
  {
    "id": 474,
    "markdown": "# Jamarstvo tokrat malo drugače\n\nV soboto, zadnjega septembra 2017, smo bili povabljeni na tek z ovirami  (averatk), ki so ga organizirali člani PGD Šentvid pri Stični. Naša naloga je bila&nbsp;postaviti žičnico, s čimer bi tekmovalcem še bolj popestrili vzdušje (in otežili tekmovalne naloge). Tekmovanje je v osnovi tek na 8 km, med katerim je mnogo ovir. Nekateri so jih kar težko premagali.&nbsp;Tekmovanja se je udeležilo 150 in več tekmovalcev iz cele Slovenije. Z njihovo voljo in trudom so nekaj prispevali tudi v dobrodelne namene.&nbsp;Vzdušje je bilo odlično blatno, lačni in žejni tudi&nbsp; nismo bili, skratka imeli smo se super.\n\nV soboto  smo tako sodelovali Mojca Arlič, Andrej Gašperič in Primož Paterneš. Galerija fotografij je spodaj ...\n\n![Priprave na spust.](https://jknm-novice.s3.eu-central-003.backblazeb2.com/jamarstvo-tokrat-malo-drugace-03-10-2017/01_priprave_na_spust.jpg)\n\n![Sprejemna ekipa.](https://jknm-novice.s3.eu-central-003.backblazeb2.com/jamarstvo-tokrat-malo-drugace-03-10-2017/02_sprejemna_ekipa.jpg)\n\n![Sprejem.](https://jknm-novice.s3.eu-central-003.backblazeb2.com/jamarstvo-tokrat-malo-drugace-03-10-2017/03_sprejem.jpg)\n\n![Blatna kopel.](https://jknm-novice.s3.eu-central-003.backblazeb2.com/jamarstvo-tokrat-malo-drugace-03-10-2017/07_blatna_kopel.jpg)\n\n![Blatna drsalnica.](https://jknm-novice.s3.eu-central-003.backblazeb2.com/jamarstvo-tokrat-malo-drugace-03-10-2017/08_blatna_drsalnica.jpg)\n\n![Moja, moja ...](https://jknm-novice.s3.eu-central-003.backblazeb2.com/jamarstvo-tokrat-malo-drugace-03-10-2017/09_moj_moj.jpg)\n\n![Blatne in vesele.](https://jknm-novice.s3.eu-central-003.backblazeb2.com/jamarstvo-tokrat-malo-drugace-03-10-2017/20170930_142350.jpg)"
  },
  {
    "id": 287,
    "markdown": "# Čaganka - odplaknjen tabor\n\nNa Dan samostojnosti se nas je ekipa v sestavi Miha, Damijan, Tico, Marč in Klemen odpravili na večdnevni raziskovalni tabor v Čaganko. Dan kasneje bi se nam pridružila še Srečko in Anže. Glavni cilj akcije je bil širjenje meandra na koncu novih delov Čaganke, drugi cilj pa je bil plezanje kamina v Game Overju. Nameravali smo dvakrat prespati v bivaku v Severnem rovu in tako maksimalno izkoristiti čas za delo v jami. Veliko dela smo opravili že na prejšnjih akcijah, ko smo uredili bivak in znosili večino opreme za bivakiranje v jami.\n\nKot po navadi smo akcijo začeli na kavi v Dolenjskih Toplicah, kjer smo se zbrali vsi udeleženci. Dan se ni pričel nič kaj obetavno, saj je malo pred Bistrico začelo deževati. Tako smo že na samem začetku akcije hiteli z oblačenjem in pakiranjem opreme, da ne bi bili že pred samim vstopom v jamo premočeni do kože. Otovorjeni z težkimi prasicami smo se odpeljali proti bivaku, vmes pa na 70-meterci pobrali še dve prasici z opremo za plezanje kamina. Navkljub prejšnjim nosaškim akcijam, smo bili še vedno kar dobro otovorjeni. V bivaku smo se ustavili na pavzi in okrepčali z gobovo juho s testeninami.\n\n![Počitek v bivaku v Severnem rovu. Foto Miha Rukše.](https://jknm-novice.s3.eu-central-003.backblazeb2.com/caganka-odplaknjen-tabor-30-12-2012/slika_1.jpg)\n\n![A je kdo na globini -200m že jedel torto? Mi smo jo. Foto Damijan Šinigoj.](https://jknm-novice.s3.eu-central-003.backblazeb2.com/caganka-odplaknjen-tabor-30-12-2012/slika_2.jpg)\n\nKo smo si povrnili moči, smo naredili bojni plan ter se razdelili v dve skupini. Za naskakovanje ožine v meandru sta se odločila Miha in Damijan, za pomoč pa sta po dolgem prepričevanju pridobila tudi Marča. Več o tenstanju, potapljanju, zajebavanju in guzenju, nam bo opisal Šini, v svojem prepoznavnem slogu:\n\n»Miha in jaz sva se namenila v meander na trenutno dno, le mojster Grah ni vedel, kam bi se dal. Želel je ostati gor in opazovati plezanje kamina, jaz sem ga pa dol silil, kar mu ni najbolj dišalo. A sva ga z Mihom potem vseeno prepričala, da se nama je pridružil. Da je že dobre dve tretjini globine čez dal (bivak je na dobrih 200 m dol) in da mu torej ostane samo še dobrih sto. Kar je res, zelo se nisem zlagal, nisem mu pa omenil, da je pa napredovanje v novih delih Čaganke vsaj desetkrat težje in bolj zahtevno kot pot do bivaka. Eno samo tenstanje in zajebavanje v ožinah. Sem ga ves čas guzenja dol opazoval, kdaj bo znorel, a se je res dobro držal, ni preveč stokal. Le po dobri uri je začel spraševati, koliko imamo še do dna. Kar dokaj frekventno. Pa zadnja ožina, v kateri sem se, ko smo prvič dol rinili, jaz zataknil za ene pol ure, mu je za hip knedl v grlo porinila, a ko sem mu zagotovil, da je že kaj hujšega čez dal, se je v usodo vdano spustil v primež in le eneparkrat vmes zastokal. Ga je pa švic izdal, ki mu je spod čelade začel špricati, a je stoično stisnil zobe in porinil. In tudi vprašanje, kako bo gor prišel, je bilo tudi bolj retorično, saj ni pričakoval odgovora. Sem bil kar ponosen nanj, priznam, le malo me je tu in tam živčnega delal, ko mu nisem znal pametno odgovoriti na konstantna vprašanja, zakaj nismo, ko smo že širili, še bolj razširili. Ko smo bili glih pri delu pa to … Ni najbolj razumel, da se nam je dol mudilo, pa bo že dojel, ko se bo Čaganka ponovno odprla in bomo spet tolkli le toliko, da se bomo zguzili naprej in tekli odkrivat nove dele …\n\nNa trenutnem dnu smo se pod Mihatovim strokovnim in izkušenim vodstvom krepko zagrizli v delo in po kakšnih šestih ali sedmih urah trde tlake sem res prvič spet vriskal dol, ker se mi zdi, da bo šlo. Še morda dve dobri akciji in bomo spet pokukali naprej. In za naprej se obeta marsikaj! Namreč, ko smo se guzili dol in smo prišli do aktivnih delov, torej do delov, kjer še teče voda in grize skalo, je kar veselo teklo, saj se topi sneg. A smo imeli srečo in nismo bili zelo mokri, saj so bili prehodi vsi nekako tako speljani, da je samo malo rosilo, le zadnja nekajmetrska stopnja nas je malo oprala, delali smo pa v suhem delu, ker si je voda kakšnih deset metrov pred zadnjim meandrov pot speljala spodaj pod nami. In po kakšnih štirih urah dela sem nenadoma zaslišal deročo vodo nekje nad nami. Pa se nisem dosti sekiral, itak je muzika iz mojega telefona na ves glas svirala, pa ko smo se v meandru prebili kakšen meter in pol naprej, smo iz drugega dela zaslišali bučanje vode in začutili močan prepih. Kar je dobro znamenje, saj to pomeni, da bomo spet v aktivnih delih in bodo novi rovi in morda dvorane …\n\n![Delo v meandru je zelo naporno. Foto Miha Rukše.](https://jknm-novice.s3.eu-central-003.backblazeb2.com/caganka-odplaknjen-tabor-30-12-2012/slika_4.jpg)\n\nKo nam je po kakšnih sedmih urah zmanjkalo energije v vrtalniku, smo se odločili končati. Nekaj na hitro pomalicali za energijo in pičili gor. Šumenje vode pa vse bolj glasno, da se niti pogovarjati nismo več mogli. Miha je bil poln adrenalina in je komaj čakal, da vidi, kje je slap, mene je pa malo stiskalo. In smo zelo kmalu prišli do nekajmetrske stopnje med kapniki, kjer je junaško zalivalo. In vodi se absolutno ni dalo izogniti, ker je tekla direktno po vrvi! Sem se zapodil gor, a ni hitrost nič pomagala, sem skoraj takoj začutil, kako mi za vratom po hrbtu in med ritnicami teče voda v škornje! Zoprn občutek, voda je namreč ledena. Saj se hitro segreje, a vseeno, ni bilo najbolj luštno guziti se naprej popolnoma moker. Smo potrebovali kakšni švoh dve urici, da smo se prebili iz najožjih delov in ko smo že mislili, da smo iz najhujšega ven, saj nas je do bivaka ločilo le še švoh pol urice, je prišel šok v zadnji dvorani, Play Again, kjer je dol tekel res pravi slap in se odbijal od sten na vse strani. In ta stopnja je visoka kakšnih 16 metrov! Miha je že izginil v luknji na vrhu, za njim se je v ledenico podal mojster Grah. Sem mu držal štrik in ga poskušal vsaj malo umakniti od glavnega toka, a mi kaj dosti ni uspelo. In se mi je prijatelj kar zasmilil, ko je tako brzel gor, res! A ko sem se čez par minut za njim zapodil jaz, se mi je prijatelj kmalu nehal smiliti in sem se začel smiliti sam sebi. Kakšen zoprn občutek! Ves si zmatran, obtežen do nezavesti in poskušaš čim prej po štriku ven iz vode. A kakor koli hitiš, ni dovolj hitro, ko se po tebi zliva kot iz škafa. Sem se poskušal malo odrivati od glavnega slapu, a sem kmalu ugotovil, da itak nič ne vidim zaradi pršeče vode in da mi ne ostane drugega, kakor čim prej gor. Saj gre, itak da gre, mora iti, a potem kar boli, ko spodaj čakaš, da se prijatelj prepne in da se lahko ti zapodiš na nov štrik in se vsaj malo ogreješ. Načeloma ne sprašuješ spodaj, ali se je že prepel, ker s tem plezalca samo po nepotrebnem živčnega delaš, a ko je tudi v Game Overju po meni zlivalo in ko sem stiskal zobe in nisem želel vprašati, ali je že in ali grem lahko za njim, nisem dolgo zdržal in sem ga vprašal. In itak sem dobil nazaj odgovor, da bolj bom sitnaril, dlje bo trajalo in sem potem molčal, ker itak sva bila čez deset minut v bivaku. Sem zmetal mokro svinjarijo dol, sem imel na srečo vse suho rezervno in se zavlekel v spalko ter počakal na kofe in makarone. Miha in Grah, ki sta se že doma odločila, da dol ne bosta spala in nista imela spalk, sta pa morala kar takoj naprej proti površju.\n\n![Jamarski kombinezoni se v jami ne sušijo zelo hitro. Foto Damijan Šinigoj.](https://jknm-novice.s3.eu-central-003.backblazeb2.com/caganka-odplaknjen-tabor-30-12-2012/slika_5.jpg)\n\nKer toploto ohranjaš samo z gibanjem, če si moker! Sta se mi kar malo smilila. V spalki je bilo toplo, vroča hrana je tudi pomagala, da se je jedro segrelo in je postalo prav prijetno. Da začneš sanjariti, kakopak! Kaj vse da se obeta za tistim meandrom, za katerega bomo potrebovali morda še dve akciji in ga bomo razbili. Pa na poti gor smo seveda morali opaziti kar tri kamine, iz katerih se je zlivala voda po nas, kar tudi pomeni kakšen potencialen rov! V vsakem primeru bomo v Čaganko zagotovo rinili še kar nekaj debelih let in prepričan sem, da nam bo še marsikaj razkrila …«\n\n![Šini kuha juho v položaju, ki sicer spominja na scene iz kakšnega harema. Foto Matija Gašperšič.](https://jknm-novice.s3.eu-central-003.backblazeb2.com/caganka-odplaknjen-tabor-30-12-2012/slika_3.jpg)\n\nToliko o dogajanju tam spodaj, midva (Klemen) s Ticotom pa sva se odpravila plezati kamin v Game Ovru. Kako je potekala ta akcija, pa je iz svoje perspektive zapisal Tico.\n\n»Že nekaj časa sva se s Klemnom pripravljala, da bi nadaljevala s plezanjem kamina v Game Overju potem, ko sta Klemen in Anže sredi stene pustila viseti blatne aluminijaste lestve in odbrzela za vriskajočimi so-jamarji, ki so našli nadaljevanje v novo brezno Play Again. Od odkritja tega prehoda, smo se večinoma igrali v novih predelih jame, lestve v kaminu pa so kar samevale. Klemen je vmes nabavil nov peresno lahek vrtalnik, pa nove moderne plezalne lestvice, tako da sem se že zelo veselil akcije. Zaradi velike količine vode v jami pa nisva bila prepričana, ali bova lahko nadaljevala. Bova preverila, kaj se da narediti, sva si rekla po malici v bivaku, ko so se ostali trije končno odplaknili skozi tisti odtok v Play Again. Zahodna stena severnega rova, kjer sta z Anžetom pričela plezati, je suha, a se kmalu konča s stropom. Nekoč sem služil kruh kot plezalec, a tole jamsko vzpenjanje je neka povsem druga hrana. Če za alpinista rečemo, da je vegan, ki živi še od sonca in lepih razgledov, potem je alpi-jamar karnivor, ki ima najraje drobovino, klobase in šnopc. Klemen, ki je pojedel več klobas kot jaz, je ocenil, da bo do stropa menda že šlo, nekje bo pa potem potrebno prestopiti v Game Over, po katerem je voda tokrat grozeče bobnela.\n\nTakoj je šel v akcijo, sam pa sem spodaj v temi sledil njegovim ukazom in popuščal in napenjal varovalno vrv, ko se mu je tako zahotelo. Vsakič ko sem zaslišal vrtalnik, sem primaknil en kamenček, da bi vedel koliko sidrišč je napravil. Dvanajst sem jih naštel, ko je začel s sestopom, ker mu je zmanjkalo opreme. Skrajni čas, sem si mislil, saj je bil več kot dve uri v steni. Še nekaj metrov manjka do stropa, je razložil, pa da stena tam tako čudno zveni, ko udariš s kladivom. Zamenjala sva vlogi, on je sedaj varoval, jaz pa sem nadaljeval na mestu, kjer se je stena prevešala v strop, ki je bil zložen iz tako čudnih skalnih blokov, kot bi se znašel pod obokom stoletja stare podirajoče se katedrale. ˝Einstürzende altbauten˝ sem si mislil, čeprav nemščine ne razumem. Teh blokov si nisem drznil preizkusiti s svojo telesno maso, zato sem po nekaj metrih navpičnega plezanja raje prečil desno na raz, preko katerega sem vstopil v brezno Game Over. Voda, ki je v slapu padala v brezno je steno, po kateri sva plezala, z zadnje strani tako stanjšala, da se je vsak trenutek zdelo, daj jo lahko z vrtalnikom kar prevrtava. Od tod torej čudno votlo donenje, ki ga je omenjal Klemen. Izkazalo se je, da plezava po nizu naloženih skalnih lusk, katere je voda na robu izostrila kot švicarski nož. Krepko je treskalo na dnu, ko sem s kladivom gladil ostrine na razu, da bi čim prej dosegel boljšo skalo na drugi strani. Spravil sem se pod dvajsetcentimetrski previs, preko katerega so se zlivale količine vode, ki jih tu še nisem videl. Osredotočen sem bil predvsem na čisto nov vrtalnik, da ga ne bi preveč zmočil, ob tem pa skušal upoštevati Šinijeva zanimiva navodila, kako moraš stisniti ramena pod čelado, da potem voda ne teče za ovratnikom in se preko telesa ne izliva direktno v škornje. Delovalo je za kakšna dva metra prečnice, a mislim, da je imel ta ukrep samo začasen placebo učinek, ker sem na koncu vseeno iz vsakega škornja izlil vsaj pol litra vode. Naprej ni šlo več, do kože premočen sem tokrat zaključil s svojim visokokaloričnim plezanjem. Hitro sem hotel stran in pri tem pozabil pospraviti Klemnov novi vrtalnik v torbo, zato sem ga pri vračanju še lepo po blatu povlekel. Ni videl, povedal mu pa tudi nisem. Zatekla sva se v dobro založen bivak, kjer sem se zavil v šotorsko krilo in s plinskim gorilnikom med nogama sušil svojo podobleko. Klemen mi je ustrežljivo stregel vročo kavo in čokolado, pri tem pa še pridno čistil blatno opremo. Kar dolgo je trajalo, preden so se vrnili še ostali trije \"potapljamarji\".«\n\n![Jamska suita za tri. Foto Matija Gašperšič.](https://jknm-novice.s3.eu-central-003.backblazeb2.com/caganka-odplaknjen-tabor-30-12-2012/slika_6.jpg)\n\nKer sta Šini in Tico do tega mesta večinoma opisala že vse aktivnosti, meni ostane samo še zaključek. V bivaku smo tako ob eni uri zjutraj ostali trije mušketirji, od tega dva premočena do kože. Nekaj časa smo razpravljali, potem pa se odločili, da z akcijo zaključimo. V takih razmerah nima smisla vztrajati pri delu, saj se količina vode ni zmanjšala. Lahko samo upamo, da bo v kratkem zima pokazala zobe, ali pa, da počakamo na daljše sušno obdobje. Do takrat bo pa jama počakala. Naslednje jutro smo pospravili bivak, ga pripravili za naslednje akcije in se počasi začeli vračati proti površju. Ko sem prišel do vhodnega brezna, sem se ozrl proti vhodu. Ponavadi, ko se vračam iz jame, je zunaj že noč in se ne vidi nič, sedaj pa sem lahko občudoval sonce in jasno nebo. »Tristo kosmatih medvedov«, sem zavpil, sicer v malo bolj kosmatem narečju. Ponoči se je zunaj vlil pravi naliv in nam odplaknil super akcijo, sedaj pa, ko se vračamo ven, pa sonce sije kot sredi pomladi?! Proti naravi je človek res nemočen. Na srečo se jama ne konča, časa za naslednje akcije pa bo še dovolj. Do takrat pa sanjamo o novih breznih in prehodih za ožinami in v kaminih.\n\n![Šini in Tico sta kot prasca, pa še umazana sta. Foto Klemen Mihalič.](https://jknm-novice.s3.eu-central-003.backblazeb2.com/caganka-odplaknjen-tabor-30-12-2012/slika_7.jpg)\n\nZa vas sta svoje občutke podoživela Damijan Šinigoj in Matija Gašperšič, poleg njiju pa smo na akciji sodelovali še Marjan Grah, Miha Rukše in Klemen Mihalič."
  },
  {
    "id": 288,
    "markdown": "# Nova jama pod Grč vrhom\n\nZadeva ima že kar nekaj brade, saj sem tri polšne oz. dihalnike na kupu, našel že 18. februarja 2012. Resneje pa sva se jih s Tomom lotila 11. novembra 2012. Prvo sva kar hitro odkopala, a sva prav tako hitro nad njo tudi obupala, čeprav je kamen padel po občutku dobrih 10 m v globino. Razširiti bi morala nekaj metrov navpičnega rova, zato je Tom poiskal naslednjo, teoretično in pozneje se je izkazalo tudi praktično, lažjo luknjo, ki je bila dobrih 10 m niže od te. Po nekaj urnem delu sva uspela razširiti in poglobiti vhodni del za dobrega pol metra, ko je bilo treba domov na kosilo.\n\n![Dihalnik pred slabim letom ...](https://jknm-novice.s3.eu-central-003.backblazeb2.com/nova-jama-pod-grc-vrhom-07-01-2013/slika_1.jpg)\n\nNaslednje kopanje je prišlo na vrsto šele prejšnjo nedeljo, 30. decembra 2012. Sprva se nama je zadeva zdela zelo zamudna in ne preveč obetajoča. Z macolo in špico je šlo delo počasi od rok, pa sva se je nato lotila z Ryobijem, ki je kmalu skali pokazal zobe in se je drobila, da je bilo veselje. Res sva bila presenečena nad njegovo učinkovitostjo. Pa naju je veselje kmalu minilo, ko se je Tomu med delom snelo dleto in padlo v globino. K sreči sva imela s seboj še špico in je delo zopet steklo, kot je treba, veselje pa se nama je zopet vrnilo. Vmes je bilo še nekaj zemlje in posamičnih kamnov, ki pa jih je bilo treba ročno odmetat. Tokrat sva imela s seboj tudi malico, ki sva si jo popekla na tabornem ognju. Najprej sva pojedla Tomove klobase, potem sva bila pa že sita, tako da sem spet \"prišparal\" na malici. Po obedu nama je šlo delo kar preveč dobro od rok. Skratka vhod nama je uspelo toliko razširiti, da se da noter, le še nekaj zagozdenih kamnov je treba umaknit, ker pa nisva imela vrvi in ostale opreme, sva obisk pustila za naslednjič.\n\n![... in jama danes.](https://jknm-novice.s3.eu-central-003.backblazeb2.com/nova-jama-pod-grc-vrhom-07-01-2013/slika_2.jpg)\n\n![Izdelava \"glavnega\" pritrdišča.](https://jknm-novice.s3.eu-central-003.backblazeb2.com/nova-jama-pod-grc-vrhom-07-01-2013/slika_3.jpg)\n\nDanes, 6. januarja 2013 pa smo se kar trije zapodili v jamo. Na pomoč nama je prišel še Anže in je imel tudi čast, da je lahko šel prvi noter in jamo opremil. S Tomom sva čez vhod zvlekla sušico za glavno pritrdišče, da pa Anžetu delo le ni bilo preveč olajšano, je moral v vhodnem delu umakniti še nekaj zagozdenih kamnov, kar mu jih je večino tudi uspelo odmaknit, enega pa je, predvidevam da \"zanalašč\", pustil zame. Zmenili smo se, da bo pritrdišče naredil na vsakih 30 metrov ... Kmalu sva s Tomom zaslišala Hiltija, torej prvih trideset že imamo. Čez kakih 10 minut pa je vrtalnik še enkrat zapel. Uf, to bo pa že precej globoko, pa še ni na dnu? Za njim sva jo hitro, \"kot bos v trnje\", ucvrla še midva s Tomom, da nama fant ne bi pregloboko ušel. Ujela sva ga šele na dnu, ko mu je ostalo samo še kakih pet metrov vrvi.\n\n![Tom je pripravil pritrdišč \"samo\" za slabih 100 m.](https://jknm-novice.s3.eu-central-003.backblazeb2.com/nova-jama-pod-grc-vrhom-07-01-2013/slika_4.jpg)\n\n![Anže pri čiščenju zagozdenih kamnov.](https://jknm-novice.s3.eu-central-003.backblazeb2.com/nova-jama-pod-grc-vrhom-07-01-2013/slika_5.jpg)\n\nJama je stopnjasto brezno s spranimi stenami in ostrimi noži, tako na hitro zgleda precej visokogorsko. Sige je zelo malo, dimenzijsko pa tudi ni preveč široko, možnih nadaljevanj pa sprva tudi nismo opazili. Nazaj grede je Tom pri merjenju opazil nekaj metrov nad dnom v steni manjše okence, ki vodi v lepo zasigano vzporedno brezence. Prehod sva poizkusila razširiti, a nama ni uspelo, tako da ostane za naslednjič.\n\n![Tudi dno ni preveč prostorno.](https://jknm-novice.s3.eu-central-003.backblazeb2.com/nova-jama-pod-grc-vrhom-07-01-2013/slika_6.jpg)\n\n![Anže - huda konkurenca Spidermanu.](https://jknm-novice.s3.eu-central-003.backblazeb2.com/nova-jama-pod-grc-vrhom-07-01-2013/slika_7.jpg)\n\nKo smo se odpravljali do avta, je ob pol enih v bližnji cerkvici začelo zvoniti poldne. Vam povem, da je bil danes en sam narobe svet.\n\n![\"Najnevarnejša točka\"  v današnjem jamarskem cirkusu.](https://jknm-novice.s3.eu-central-003.backblazeb2.com/nova-jama-pod-grc-vrhom-07-01-2013/slika_8.jpg)\n\nSkoraj bi pozabil povedat koliko smo namerili. Glede na dogovor, bi morala globina znašati blizu 100 metrov, a se ga Anže najbrž spet \"zanalašč\" ni držal,  zato se je meter ustavil pri dobrih 25 metrih višinske razlike, kar pa tudi ni slabo.\n\nUživali v narobe svetu: Anže Tomšič, Jože Tomšič in Andrej Gašperič."
  },
  {
    "id": 289,
    "markdown": "# Občni zbor 2012\n\nV\nsoboto, 23. februarja 2013, je v prostorih GRC Novo mesto potekal občni zbor\nJamarskega kluba Novo mesto. Letošnji zbor je bil tudi volilni, saj je potekel\nmandat vsem organom kluba - Upravnemu odboru, Nadzornemu odboru ter\nDisciplinski komisiji.\n\nDelovno\npredsedstvo so sestavljali: Andrej Hudnik (predsednik), Andrej Gašperič\n(zapisnikar), Andrej Jaklič ter Jernej Tramte (člana). Po sprejetju ustaljenega\ndnevnega reda so sledile predstavitve poročil vodje katastra (neformalno\nporočilo o oddanih zapisnikih je podal Borivoj Ladišić), gospodarja opreme,\nblagajnika, nadzornega odbora in predsednika. Po podanih poročilih je sledila\nrazprava, pri kateri smo se dotaknili predvsem problematike katastra, na koncu\npa smo vsa podana poročila sprejeli.\n\nKer\nje letos potekel mandat vsem organom kluba, smo njihove dosedanje člane\nrazrešili. Po predstavitvi plana dela za leto 2013/2014 s težiščem na odpravi v\nfrancosko brezno Gouffre Berger (Klemen Mihalič) so svoje predloge k planu\npodali tudi člani kluba. Sledile so volitve v nove organe kluba, katerih\nrezultat je naslednji:\n\n<b>Upravni\nodbor</b>\n\n- undefined\n- undefined\n- undefined\n- undefined\n- undefined\n\n<b>Nadzorni\nodbor</b>\n\n- undefined\n- undefined\n- undefined\n\n<b>Disciplinska\nkomisija</b>\n\n- undefined\n- undefined\n- undefined\n\nZa\nzaključek je sledila še predstavitev projekta Stairway to Heaven, katerega\nglavni cilj je obisk jame Gouffre Berger v Franciji. Po končanem formalnem delu\nsmo na sedežu kluba nadaljevali z družabnim srečanjem\n\n![Notranje brezno v Gouffre Berger. Foto: Robert Shone / Barcroft Media.](https://jknm-novice.s3.eu-central-003.backblazeb2.com/obcni-zbor-2012-01-03-2013/gouffre_berger_01.jpg)\n\nNa\nobčnemu zboru so bili prisotni člani: Miha Rukše, Tanja Rukše, Andrej Gašperič,\nAndrej Hudnik, Andrej Jaklič, Jernej Tramte, Uroš Mervič, Vili Turk, Marjan\nGrah, Tjaša Božič, Jure Novak, Primož Paterneš, Zdravko Bučar, Borivoj Ladišić\nin Klemen Mihalič<b>.</b>\n\nNovoizvoljeni\npredsednik upravnega odbora upam, da bom v tekočem mandatu upravičil vaše\nzaupanje in uspešno vodil klub. Vsem članom pa želim čim več obiskovanja in\nraziskovanja jam."
  },
  {
    "id": 290,
    "markdown": "# Kaj skriva Jama pod železniško postajo?\n\nŽe davnega leta 1979 sem obiskal Jamo pod železniško\npostajo v Novem mestu, ponovno pa v začetku marca 2013. Že samo ime jame pove,\nkje je njena lokacija. Odpira se v več metrov visoki skalni steni ob\nsprehajališču ob Krki pod železniško postajo. Ima dva vhoda, večji je vhod v\nnaravno jamo.\n\n![Večji vhod zakriva gosto rastlinje, ki sem ga moral pred vhodom v jamo posekati.](https://jknm-novice.s3.eu-central-003.backblazeb2.com/kaj-skriva-jama-pod-zeleznisko-postajo-08-03-2013/slika_1.jpg)\n\n![Vhod v jamo.](https://jknm-novice.s3.eu-central-003.backblazeb2.com/kaj-skriva-jama-pod-zeleznisko-postajo-08-03-2013/slika_2.jpg)\n\nVhodni rov ima izrazito eforacijsko obliko, v bočnih\nstenah so dobro vidne erozijske police, v stropu pa inicialni kanal, ki je nižje\nše gravitacijsko razširjen. To kaže, da je jama nedvoumno delo tekoče vode.\n\n![Vhodni rov ima izrazito eforacijsko obliko.](https://jknm-novice.s3.eu-central-003.backblazeb2.com/kaj-skriva-jama-pod-zeleznisko-postajo-08-03-2013/slika_3.jpg)\n\n![Rov v jami polkrožno zavije in se še bolj razširi.](https://jknm-novice.s3.eu-central-003.backblazeb2.com/kaj-skriva-jama-pod-zeleznisko-postajo-08-03-2013/slika_4.jpg)\n\nPrvotna oblika rova se postopoma izgubi - naprej je\numetno razširjen rov štirioglate oblike, ki pripelje ven v isti steni in\npribližno 20 m stran od prvega vhoda. Tudi v umetno razširjenem rovu so sledi\nnaravnega rova, kar kaže, da je tu prvotno obstajal ožji rov, ki so ga le\nrazširili. Na oba vhoda so bile postavljene železne rešetke - v prvem vhodu so bile\nodstranjene, na drugem vhodu pa so še vedno v prvotnem položaju.\n\n![Drugi vhod je še vedno zaprt z rešetkami in\ngosto obrasel z grmovjem.](https://jknm-novice.s3.eu-central-003.backblazeb2.com/kaj-skriva-jama-pod-zeleznisko-postajo-08-03-2013/slika_5.jpg)\n\n![Moj načrt jame iz leta 1979.](https://jknm-novice.s3.eu-central-003.backblazeb2.com/kaj-skriva-jama-pod-zeleznisko-postajo-08-03-2013/nacrt_jame_pod_zeleznisko_postajo.jpg)\n\nSredi jame naj bi se domnevno odcepil prostran rov, ki pa\nje zabetoniran. Betonska \"plomba\" je visoka dobre 3 m in široka 1,5\nm. V spodnjem delu zidu je puščena manjša luknja, skozi katero sicer ne vidiš\nnič, le to, da je debelina pregrade kakih 50 cm. Namen te luknje ni pojasnjen,\nmogoče je bila pripravljena za odtok morebitne visoke vode. Pod betonsko\npregrado zija v ilovnatih tleh kakih 20 cm velika odprtina, verjetno odkopana,\na tudi tu ne moremo videti nič, razen precej ilovice, s katero je onstran\npregrade rov verjetno nekoliko zasut.\n\n![Kaj se krije za betonsko pregrado? Vidi se\nmanjša luknja, puščena v spodnjem delu pregrade.](https://jknm-novice.s3.eu-central-003.backblazeb2.com/kaj-skriva-jama-pod-zeleznisko-postajo-08-03-2013/slika_6.jpg)\n\nKaj torej skriva jama za betonsko pregrado? Je za njo res\nrov? Če je to res,dimenzije betonske pregrade kažejo, da je rov vsaj v prvem\ndelu solidnih dimenzij. In zakaj je bil rov zabetoniran? Jama je služila kot\nzaklonišče, v ta namen je pripravljena pred, med ali takoj po drugi svetovni\nvojni. Potrebno je torej poglobiti ilovnata tla pod pregrado, odstraniti\nilovico takoj za pregrado ter stopiti v ...\n\n## <b>Dodatek 28.1.2014</b>\n\nZgodba je svoj epilog dobila naslednje leto in je objavljena <a href=\"/novica?id=339\" target=\"_blank\">tukaj</a>.<b><br></b>"
  },
  {
    "id": 291,
    "markdown": "# Jamarski tečaj 2013\n\n![](https://jknm-novice.s3.eu-central-003.backblazeb2.com/jamarski-tecaj-2013-09-03-2013/jamarski_tecaj_univerzalen.jpg)\n\nJamarski klub Novo mesto vabi vse, ki se jim zdi jamarstvo\n  privlačen in zanimiv način koriščenja prostega časa, da se vpišejo v tečaj za\n  pridobitev naziva jamar pripravnik.\n\nZačeli bomo v petek, 29. marca 2013 ob 19. uri na sedežu\n  kluba na Seidlovi ulici 29 v Novem mestu (stavba Gasilsko reševalnega centra\n  Novo mesto). Sedež kluba je razviden iz karte na naši <a href=\"http://www.jknm.si/si/etc/impresum/\" target=\"_blank\">spletni\n    strani</a>.\n\nPodrobnejši program ter časovni načrt sta dostopna <a href=\"https://jknm.s3.eu-central-1.amazonaws.com/jamarski-tecaj-2013-09-03-2013/tecaj_jamar_pripravnik_2013a.xls\" target=\"_blank\">tukaj</a>.\n  Več informacij lahko dobite na tel. 031 626 350 (Anže).\n\nCena tečaja znaša 60 €, za dijake in študente je cena 40 €.\n  Povejte naprej ..."
  },
  {
    "id": 296,
    "markdown": "# Tečaj v Sežani\n\nMinulo soboto, 23. marca 2013, se je v Sežani začel tečaj usposabljanja za reševalca pripravnika in reševalca v okviru Jamarske reševalne službe. Iz našega kluba se je prijavilo več kandidatov: Šini, Tico in Primož za reševalca pripravnika, jaz in Anže pa za reševalca.\n\n![Predpriprave in razdeljevanje v skupine.](https://jknm-novice.s3.eu-central-003.backblazeb2.com/tecaj-v-sezani-26-03-2013/slika_1_01.jpg)\n\n![Primož, Tico in Šini budno vsrkavajo navodila inštruktorjev.](https://jknm-novice.s3.eu-central-003.backblazeb2.com/tecaj-v-sezani-26-03-2013/slika_2_01.jpg)\n\nKot predpogoj za usposabljanje so inštruktorji na previsni steni preverjali znanje kandidatov za pripravnike o gibanju po zahtevnejšem poligonu z utežjo. Učili in vadili smo vozle, tovariško pomoč (snemanje poškodovanca iz vrvi, španska protiteža, ...), trojna sidrišča, dvig ponesrečenca s pomočjo klasične protiteže, kandidati za reševalce pa smo se učili prehod vozla skozi škripec protiteže in sistema škripčevja Bernard. Inštruktorji so  demonstrirali tudi prehod nosil skozi dve sidrišče po sistemu protiteže tako, da je bilo jasno videti, kako se nosila preklapljajo iz ene na drugo protitežo.\n\n![Snemanje ponesrečenca iz vrvi.](https://jknm-novice.s3.eu-central-003.backblazeb2.com/tecaj-v-sezani-26-03-2013/slika_4.jpg)\n\n![Dviganje ponesrečenca s protitežo.](https://jknm-novice.s3.eu-central-003.backblazeb2.com/tecaj-v-sezani-26-03-2013/slika_5.jpg)\n\n![Demonstracija prehoda nosil čez pritrdišče po sistemu protiteže.](https://jknm-novice.s3.eu-central-003.backblazeb2.com/tecaj-v-sezani-26-03-2013/slika_6.jpg)\n\n![Opremljanje stene.](https://jknm-novice.s3.eu-central-003.backblazeb2.com/tecaj-v-sezani-26-03-2013/slika_7.jpg)\n\n![Ko je Šini osvojil tehniko, se je pričela zabava.](https://jknm-novice.s3.eu-central-003.backblazeb2.com/tecaj-v-sezani-26-03-2013/slika_9_01.jpg)\n\nDa je vse prikazano in videno ostalo v glavi, smo šli skupaj na večerjo, tako da smo domov prispeli pozno v večer.\n\nSodelovali: Primož Paterneš, Matija Gašperšič, Damijan Šinigoj in Jernej Tramte. \n\nFotografije Jernej Tramte."
  },
  {
    "id": 297,
    "markdown": "# Mala jazbina – kronologija raziskav\n\nTeren v širši okolici Čaganke je sicer dobro pregledan, a še vedno preseneča. Na tem območju že vrsto let sistematično preiskujemo in raziskujemo izrazito kraško površje in z njim povezane nove vhode v jame in brezna, ki bi morebiti nekega dne pripeljali v osrčje Čaganke po drugi – novi poti, kar bi jamo nadgradilo v  sistem. Mikavne so še vedno nove stometrske znamke. Velike upe za dosego le teh smo nedolgo nazaj na tem koncu sprva polagali v Jubilejnem in kasneje v mogočnem, 80m globokem Akustičnem breznu, kjer se je najbolj intenzivno raziskovalo prav v obdobju praznovanja 50 letnice našega kluba. Žal sta se obe jami prehitro zaključili.\n\nZačetek raziskav jame Mala jazbina sega v prvo polovico leta 2012, ko sem na eni izmed gobarskih akcij, v strmem, skalnatem pobočju, dober kilometer severozahodno od najgloblje dolenjske jame, naletel na majhno, poševno odprtino, ki ni sprva obetala pravzaprav nič. Ob pozornem ogledu teden dni kasneje sem ocenil, da se morebiti zadaj skriva več, kot je na prvi pogled kazalo. Vhodni del sem nekoliko razširil in se zrinil v ozko notranjost. Nekje na petih metrih globine se je poševen, zemeljski rov bolj ali manj zaprl, se razcepil na še ožje krake in kazalo je, da je stvar zaključena. Na koncu enega od teh pa je sledilo presenečenje. Kamen, ki se mu je posrečilo skotaliti se čez, je padal in ropotal, da je bilo kar veselje poslušati. V dobri uri sem za silo zgrizel ožino, se previdno spustil še nadaljnjih 5m nižje in obstal na robu prostornega brezna. Presenečen in zadovoljen nad videnim sem za tisti dan zaključil.\n\n![Sredi zimske pravljice.](https://jknm-novice.s3.eu-central-003.backblazeb2.com/mala-jazbina-kronologija-raziskav-09-04-2013/1.jpg)\n\nSeveda me je od tedaj naprej srbelo, kaj se skriva spodaj, zato sem naslednji vikend k raziskovanju neznanega povabil Anžeta. Stopnje z vzporednimi brezni so se lepo nizale, a le do globine 45 m, kjer se je zožilo do neprehodnosti. Z Anžetom sva sicer nekaj praskala v ožini na dnu blatnega čepa, a brez pravega orodja kaj dosti nisva uspela postoriti.\n\nV začetku avgusta sva se ožine lotila z Davorjem in jo v razmeroma kratkem času premagala. Spodaj se je odprla manjša blatna dvorana s slepim breznom, vrh katerega je Davor našel prehod v vzporedno nadaljevanje v obliki ozkega, navpičnega »dimnika«, pod katerim je odmevalo in kamen je padal relativno globoko. Vsekakor dovolj, da smo se v jamo nekoliko številčnejši vrnili teden dni kasneje, a ožine nekaj metrov nižje nismo uspeli prebiti. Slednja se je izkazala za trdovratnejšo, kot smo sprva mislili, zato smo na tej točki za nekaj časa odnehali.\n\nV času od avgusta pa do novembra se je za jamo, ki obeta, ogrel še en član – Damijan Šinigoj - Šini. Po vsem mojem opisovanju in ogledu skice že raziskanih delov sva v začetku novembra smuknila noter, si problematično ožino natančno ogledala in z pozitivnimi občutki nazaj grede jamo še razopremila. Vrvi so bile namreč blatne in potrebne pranja.\n\nTri tedne kasneje, ko se je nama s Šinijem pridružil še Klemen, je bila jama ponovno opremljena, a trdovratne ožine na 55m globine kljub olimpijskemu razpoloženju še nismo uspeli prebiti. Vsa stvar se je za nameček še dodatno zakomplicirala, ker se je povsem pri dnu »dimnika« zagozdila skala, do katere nismo mogli in posledično v nadaljevanju povsem zaprla prehod.\n\n![Šepet tišine.](https://jknm-novice.s3.eu-central-003.backblazeb2.com/mala-jazbina-kronologija-raziskav-09-04-2013/2.jpg)\n\nFebruarja letos, smo se sredi idilične zimske pravljice in snega do kolen zopet odpravili v jamo. Namen tokratne akcije je bil predvsem čiščenje nakopičenega materiala, ki se je tekom delovnih akcij ves čas neusmiljeno nalagal spodaj in zmanjševal volumen v že tako ozkem prostoru. Delo nam je šlo kljub težkim razmeram (voda, blato, premočenost) dobro od rok, tako da smo po kakih šestih, sedmih urah z optimizmom zapustili jamo. Čep iz blata in kamenja smo odstranili ter dosegli skalno izboklino, ki je tudi zakrivila kopičenje materiala. Pod njo se je, na naše veselje prostor občutno povečal. A plan je bil za tisti dan tak, kakršen je pač bil, zato smo z akcijo zaključili.\n\n![Blato, ki te ljubim.](https://jknm-novice.s3.eu-central-003.backblazeb2.com/mala-jazbina-kronologija-raziskav-09-04-2013/3.jpg)\n\nKer pa je »dimnik« izredno moker in blaten, smo si bili enotnega mnenja, da jamo za kak teden ali dva pustimo pri miru, da se scedi in očisti silnega blata. Upali smo namreč na kakšno pošteno odjugo. Ko si kakopak v jami ves moker in premražen, v dani situaciji naveličan brazdanja in blatarjenja, si potihem zaželiš kolikor toliko normalne pogoje za delo. A letošnja zima je kar vztrajala in vztrajala, odjuge seveda ni bilo in prek meter debela snežna odeja ni dovolila, da bi se jami sploh približali, kaj šele vstopili vanjo.\n\n![Zaključek ene, izmed nebroj utrujajočih akcij (Anže).](https://jknm-novice.s3.eu-central-003.backblazeb2.com/mala-jazbina-kronologija-raziskav-09-04-2013/4.jpg)\n\nDo začetka aprila se je sneg vendarle toliko sesedel, da sva bila s Šinijem minuli vikend ponovno notri in tega dne nama je preboj v nove dele naposled uspel. Na žalost, ali na srečo (ker je jama res umazana) se je nekaj metrov nižje zaprlo v neprehodnem podoru. Jamo sva razopremila in s tem dejanjem se je tudi končalo dolgotrajno raziskovanje Male jazbine.\n\n![Mokra, blatna, vendar srečna.](https://jknm-novice.s3.eu-central-003.backblazeb2.com/mala-jazbina-kronologija-raziskav-09-04-2013/5.jpg)"
  },
  {
    "id": 300,
    "markdown": "# Izvir Minutnik na Gorjancih\n\nIzvir Minutnik v dolini Pendirjevke je ena izmed znamenitosti Gorjancev. Sodi med presihajoče studence. Ker se pretok v izviru ritmično spreminja v kratkih časovnih intervalih, ga uvrščamo med zaganjalke. Te so v Sloveniji redke, Minutnik pa je na Dolenjskem edini tovrstni izvir. Zato sem s spremljevalci v nedeljo, 21. aprila 2013, ta izvir obiskal. Do njega najlažje pridemo, če s ceste Novo mesto–Šentjernej v Dolenjem Mokrem Polju zavijemo desno proti Orehovici. Tu od daleč opazimo kamnolom Cerov Log, ob katerem se napotimo po makadamski cesti ob potoku Pendirjevka proti Gorjancem in kmalu nas tabla ob cesti opozori na naravno znamenitost.\n\n![Informacijska tabla nas opozori na izvir Minutnik.](https://jknm-novice.s3.eu-central-003.backblazeb2.com/izvir-minutnik-na-gorjancih-22-04-2013/slika_1.jpg)\n\nMinutnik izvira v pobočju strme grape na levem bregu potoka Pendirjevka iz manjše špranjaste votlinice, približno 3 m nad dolinskim dnom. Da pridemo do izvira moramo prečiti potok Pendirjevko.\n\n![Potrebno je malo spretnosti, da prečimo Pendirjevko.](https://jknm-novice.s3.eu-central-003.backblazeb2.com/izvir-minutnik-na-gorjancih-22-04-2013/slika_2.jpg)\n\n![Voda priteče iz manjše votlinice.](https://jknm-novice.s3.eu-central-003.backblazeb2.com/izvir-minutnik-na-gorjancih-22-04-2013/slika_3.jpg)\n\nKoličina vode v izviru se v določenih časovnih intervalih ritmično spreminja. To so pomembne naravne posebnosti, ki so redke ne samo pri nas, ampak tudi po svetu. Na zunaj se izvir ne razlikuje od drugih, a kmalu lahko opazimo, da voda upada in narašča v različnih presledkih. Voda priteka na dan v časovnih intervalih, ki so pogojeni s tektonsko zgradbo zaledja izvira in hidrološkimi razmerami. Na informacijski tabli so navedeni podatki o pretokih in intervalih. Tako ob suši voda privre na dan vsakih 6 minut in teče 25 sekund. Ob manjši namočenosti terena pretok vode niha od 0,3 do 0,15 l/s, voda pa 2 minuti teče močneje in 2 minuti šibkeje. Ob srednji namočenosti niha pretok vode od 0,5 do 2 l/s, voda pa 8 minut teče močneje, 8 minut pa šibkeje. Ob visoki namočenosti je pretok vode večji od 10 l/s, nihanja vode pa ni opaziti. Ob mojem obisku sem ocenil pretok na 2-3 l/s, žal pri 15 minutnem opazovanju nisem zasledil spremembo pretoka.\n\n![Preveril sem tudi kvaliteto vode: pitna, okusna, mrzla.](https://jknm-novice.s3.eu-central-003.backblazeb2.com/izvir-minutnik-na-gorjancih-22-04-2013/slika_6.jpg)\n\nDo nihanja vode prihaja zaradi tektonske zgradbe zaledja izvira in dinamičnih hidroloških razmer. Voda po zapletenih dovodnih kanalih priteka v glavne in stranske zbiralnike. Ker je dotekanje vode v stranske zbiralnike vedno počasnejše, kot njeno praznjenje proti izviru, ta niha. Voda iz izvira odteka po pobočju do Pendirjevke.\n\n![Po kratki strugi doseže voda iz izvira potok Pendirjevko, ki teče po dnu doline.](https://jknm-novice.s3.eu-central-003.backblazeb2.com/izvir-minutnik-na-gorjancih-22-04-2013/slika_5.jpg)\n\nLjudska legenda ponuja razlago nihanja vode. Po tej legendi naj bi bilo v gori veliko jezero, v njem pa naj bi živela ogromna riba, ki s svojim gobcem občasno zapira pot vodi. Ljudsko ime za izvir je Prenehavnik."
  },
  {
    "id": 299,
    "markdown": "# Lurška jama pri Sevnici\n\nV sredo, 17. aprila 2013, sem se peljal od Planine pri Sevnici po ovinkasti cesti pod severnim pobočjem Bohorja proti Kozjem ter zavil za vas Zagorje. Sredi vasi ob Marijini cerkvi stoji informacijska tabla, ki nas usmeri proti zanimivem morfološkem objektu Lurški jami.\n\n![Informacijska tabla nas usmeri proti Lurški jami.](https://jknm-novice.s3.eu-central-003.backblazeb2.com/lurska-jama-pri-sevnici-20-04-2013/slika_1.jpg)\n\nPo gozdni poti se spustimo proti jugu dobrih 200 m do ogromnega spodmola – Lurške jame, ki leži v gozdu ob vznožju naravnega skalnega previsa. Lurška jama je mogočen spodmol širok do 32 m in visok do 12 m, globina je dobrih 10 m. Pred spodmolom je velik in urejen plato.\n\n![Lurška jama je mogočen spodmol.](https://jknm-novice.s3.eu-central-003.backblazeb2.com/lurska-jama-pri-sevnici-20-04-2013/slika_2.jpg)\n\nSpodmol je nastal v peščenjaku miocenske starosti, plasti peščenjaka so ponekod tanke in mehke in se luščijo. Stene so delno porasle z bršljanom, ki ob preperevanju peščenjaka še dodatno pospešuje odpadanje tenkih pol kamenine.\n\n![Stene spodmola so delno poraščene z bršljanom.](https://jknm-novice.s3.eu-central-003.backblazeb2.com/lurska-jama-pri-sevnici-20-04-2013/slika_3.jpg)\n\nPod spodmolom je oltar z zanimivo sliko Marije, če pa pogledamo sliko iz drugega kota, pa zagledamo podobo Jezusa (torej gre za tridimenzionalno sliko). Ob steni nad oltarjem stojita veliki kip Lurške Marije in manjši kip blažene Bernardke. Zanimiva je zgodovina teh kipov. Romarji, ki so hodili na romanje k Marijini cerkvi v Zagorju, so poromali tudi skozi Lurško jamo. Izvedel sem podatek, da je iz leta 1920 ohranjena namenilna listina, v kateri lastnik parcele, kjer ležita jama in plato pred njo, zapušča župnijski Marijini cerkvi v Zagorju parcelo v uporabo za nabožne namene. Dana je bila tudi pravica uporabe poti do jame v času procesij ali romanj. Da bi povečal število romarjev, ki so prihajali v Zagorje, je župnik Alojz Kramaršič uredil Lurško jamo. Pri celjskem kiparju Milošu Hohnjecu je v letih 1919 in 1921 naročil kipa Lurške Marije in blažene Bernardke, leta 1921 pa je pozlatar Janez Bevc iz Celja za Lurško jamo podaril še kip sv. Frančiška, ki pa je v vihri druge svetovne vojne izginil neznano kam.\n\n![Ob oltarju: v ozadju pod steno sta kipa Lurške Marije in pobožne Bernardke.](https://jknm-novice.s3.eu-central-003.backblazeb2.com/lurska-jama-pri-sevnici-20-04-2013/slika_4.jpg)\n\nOb oltarju je manjši vodni izvir, ki je bil poznan in obiskan že v preteklosti, kajti veljalo je prepričanje, da je v potočku zelo zdravilna voda za oči. Župnik je v Lurški jami opravljal tudi cerkvene obrede, predvsem večernice. Ker pa je bila voda iz Lurške jame tudi vir zaslužka, okoli katerega so v vasi nastajali vse večji spori, je takratni škof leta 1925 prepovedal opravljanje obredov v Lurški jami. Danes je izvir lepo urejen, ob njem stoji tabla z opozorilom, da je voda pitna. Izmeril sem tudi temperaturo vode, ki je bila zelo nizka, termometer je pokazal 8,1 °C.\n\n![Preveril sem, če je voda v izviru res pitna?](https://jknm-novice.s3.eu-central-003.backblazeb2.com/lurska-jama-pri-sevnici-20-04-2013/slika_5.jpg)\n\nPo drugi svetovni vojni je bila jama z oltarjem zapuščena in oltar zanemarjen, ženska kipa pa sta bila shranjena v kapelici v sosednji vasi Podlog. Nad spodmolom je speljana gozdna pot, po strmi drči na robu spodmola so čez rob odlagali smeti in kosovni odpad, vendar so pred nekaj leti jamo očistili. Domače kulturno društvo je jamo večkrat uporabilo kot prizorišče za božično igro in koncerte. Leta 2011 je bila jama v celoti obnovljena. Urejeno je bilo odvodnjavanje in drenažiranje, obnovili so zidec z izvirom pitne vode, urejena je krožna pot po gozdu okoli jame, urejena je potka v jami, nameščene so lepe klopi. Oltar je v celoti rekonstruiran, plato pred oltarjem pa tlakovan, ponovno pa v jami nad oltarjem stojita kipa Lurške Marije in Bernardke.\n\n![Jama je lepo obnovljena, voda iz izvira je po kanalčku speljana v jašek.](https://jknm-novice.s3.eu-central-003.backblazeb2.com/lurska-jama-pri-sevnici-20-04-2013/slika_6.jpg)\n\nAkcije sem se s spremljevalci udeležil Borivoj Ladišić."
  },
  {
    "id": 268,
    "markdown": "# 50 let JKNM - Borivoj Ladišić\n\nNa slavnostni seji JKNM v četrtek, 6. septembra 2012, ki je pomenila vrhunec praznovanja ob 50 letnici ustanovitve kluba, smo posameznim zaslužnim članom podelili bronasta, srebrna ali zlata priznanja. Posamezniki ali gospodarske družbe, ki niso člani kluba, pa vsak na svoj način klubu prispevajo v gmotni, materialni ali drugi obliki, pa so prejeli zahvale.\n\nPrisotni smo razumeli, zakaj je eden izmed letošnjih nagrajencev doživel posebno buren in dolgotrajen aplavz. Klub se je namreč odločil, da se svojemu članu Borivoju Ladišiću za njegovo dolgoletno vestno in natančno delo oddolži na način, da mu podeli\n\n<b>posebno priznanje za raziskovalno delo in dokumentiranje jam.</b>\n\nSpodnjo utemeljitev je napisal Miha Čekada, nekdanji vodja Katastra JZS.\n\n![Skromni Borivoj Ladišić - Boro.](https://jknm-novice.s3.eu-central-003.backblazeb2.com/50-let-jknm-borivoj-ladisi-20-09-2012/boro.jpg)\n\n\"Borivoj Ladišić je član JK Novo mesto in se z jamarstvom ukvarja že od leta 1978. Prvo registracijo nove jame je zabeležil leto pozneje. Že v začetku se je odlikoval z visoko kakovostjo dokumentiranja jam, tako da je bil njegov primer pravilno izpolnjenega zapisnika leta 1980 predlagan v objavo v Novicah Jamarske zveze Slovenije, ki pa so žal ravno tedaj prenehale izhajati. Ta dolg mu je JZS povrnila šele 24 let pozneje, ko je bil v Naših jamah objavljen članek o pravilnem izpolnjevanju zapisnikov, priloženi pa njegovi vzorčni zapisniki. Le-ti so odslej postali standard pravilnega dokumentiranja jam in so ponatisnjeni tudi v gradivu za seminarje Katastra jam in bodo sestavni del bodočega jamarskega priročnika.\n\nBistvo njegovega odličnega dokumentiranja jam je natančnost. Na vsako zastavljeno \"vprašanje\" v zapisniku zabeleži vsa opažanja, ki se mu zdijo pomembna za bralca. Ravno v tem pa je povabilo jamarjem, naj ga posnemajo – ni treba biti ozko specializiran strokovnjak, treba je le opazovati in opažanja beležiti. Poleg obveznih vsebin (A-zapisnik in načrt) Borivoj Ladišić nikoli ne pozabi na priloge, ki v zapisnikih drugih jamarjev žal pogosto manjkajo: tabela meritev, fotografija vhoda, reprodukcija kartografskega gradiva (karta, aeroposnetek).\n\nV svoji jamarski karieri je Borivoj Ladišić raziskal 570 jam, od tega kar 420 novih jam, kar ga uvršča na tretje mesto najuspešnejših jamarjev v zgodovini slovenskega jamarstva, izmed še aktivnih pa zaseda drugo mesto. Vendar bistvo njegovega dela ni v odkrivanju novih, temveč starih jam, kar pa žal danes le redko kdo počne. Njegova usmeritev zadnjega desetletja je poiskati že registrirane jame, preveriti njihove podatke in jih po potrebi dopolniti. To delo je pogosto zahtevnejše od odkrivanja novih jam, saj je treba jamo poiskati in identificirati, kar pri pogosto zelo pomanjkljivih zapisnikih izpred 50 in več let sploh ni enostavno. Da ne govorimo o koordinatah, večkrat zgrešenih za en kilometer ali več. Po zaslugi Borivoja Ladišića tako v širši okolici Novega mesta praktično ne najdemo več jame, ki bi imela v opombah Katastrove baze napis \"manjka načrt, lega vprašljiva\" ipd. Nasprotno, območje Dolenjske in Bele krajine je ravno po njegovi zaslugi najbolje dokumentirano v Sloveniji. Medtem ko odkritelj nove jame dobi potrditev za svoje delo v obliki pravice do poimenovanja, njegovo ime pa se vpiše v Katastrovo bazo, pa je delo Borivoja Ladišića prikrajšano za oboje: jama, ki jo je mukoma našel in raziskal, je namreč že registrirana, ima prvopristopnika in njegovo ime.\n\nPredlagana nagrada je obenem tudi povabilo jamarjem, naj posnemajo njegovo delo v obeh pogledih: čim bolj skrbno naj beležijo svoja opažanja in poleg odkrivanja novih jam naj del svojih aktivnosti usmerijo tudi v raziskave že registriranih jam.\n\nLjubljana, 2. september 2012\""
  },
  {
    "id": 304,
    "markdown": "# Nove jame na Radohi\n\nNa Radohi, ki je jugozahodni del Gorjancev, sem v preteklih letih veliko raziskoval. Nekaj jam, raziskanih pred slabimi desetimi leti, niso imele fotografiranih vhodov, zato sem izkoristil sončno soboto, 18. maja 2013, ter se odpravil na Radoho - fotografiral sem vhode sedmih jam. Preostanek dneva sem izkoristil, da sem pregledal nekaj terena, ki se mi je zdel zanimiv in po katerem do sedaj nisem hodil. Iskanje je bilo uspešno, saj sem našel 3 nove vhode.\n\nBreznu s kar obsežnim vhodom sem z laserjem izmeril globino, pokazal je le 13 m, a se z vrha lepo vidi, da se nadaljuje v horizontalen rov.\n\n![Velik vhod v 13 m globoko brezno ...](https://jknm-novice.s3.eu-central-003.backblazeb2.com/nove-jame-na-radohi-20-05-2013/slika_1.jpg)\n\n![… se nadaljuje v horizontalen rov.](https://jknm-novice.s3.eu-central-003.backblazeb2.com/nove-jame-na-radohi-20-05-2013/slika_2.jpg)\n\nNa precej nepreglednem terenu sem našel skrit vhod. Vhodni del je 5 m globoko poševno in stopnjasto brezno, ki se prevesi, po padcu kamena sodeč, v vsaj 10 m globoko brezno.\n\n![Čeprav se je dobro skrilo, sem brezno vseeno našel.](https://jknm-novice.s3.eu-central-003.backblazeb2.com/nove-jame-na-radohi-20-05-2013/slika_3.jpg)\n\nPri naslednjem breznu sem imel kar veliko sreče, da sem ga našel. Prečil sem manjšo jaso ter želel le pokukati v goščo. Na samem robu gošče sem opazil manjšo luknjo, ko sem malo odstranil rastline, sem pod manjšo skalo zagledal lep vhod. Kamen je pokazal vsaj 20 m globine.\n\n![Kaj se skriva pod robom gošče?](https://jknm-novice.s3.eu-central-003.backblazeb2.com/nove-jame-na-radohi-20-05-2013/slika_4.jpg)\n\n![Lep vhod, ki ga je zakrivalo rastlinje.](https://jknm-novice.s3.eu-central-003.backblazeb2.com/nove-jame-na-radohi-20-05-2013/slika_5.jpg)\n\nPri iskanju sem naletel tudi na nekaj vhodov, a so se prostori za vhodom že po nekaj metrih končali, ker so bili zasuti.\n\n![Še en vhod …](https://jknm-novice.s3.eu-central-003.backblazeb2.com/nove-jame-na-radohi-20-05-2013/slika_6.jpg)\n\n![… a žal le v 4 m globoko zasuto brezno.](https://jknm-novice.s3.eu-central-003.backblazeb2.com/nove-jame-na-radohi-20-05-2013/slika_7.jpg)\n\nV tem času obilno cveti čemaž. Med rastlinami čemaža sem opazil zanimivo čudno rastlino s cvetom, ki ima na videz le en velik list s plodnico. V resnici je tisto, kar je videti kot plodnica, betičasto socvetje, ki ga obdaja le en list v obliki tulca ali lijaka. To je kačnikovka - pegasti kačnik (Arum maculatum). Če si boste zapomnili, kje ste spomladi našli kačnikove cvetove, se tja vrnite še konec poletja: čakali vas bodo nizki grozdi rdečih jagod. Ne pokušajte jih, ker so zelo strupene.\n\n![Cvet pegastega kačnika, v ozadju cvetoči čemaž.](https://jknm-novice.s3.eu-central-003.backblazeb2.com/nove-jame-na-radohi-20-05-2013/slika_8.jpg)"
  },
  {
    "id": 494,
    "markdown": "# Zipline na Frati\n\nV soboto smo člani JKNM na pobudo lastnika in skrbnika koče na Frati izpeljali zipline ali po jamarsko: žičnico. Predvideno je bilo sicer, da se bo spuščalo samo otroke, vendar pa so tudi \"starejši otroci\" kmalu spoznali, da je zadeva lahko zabavna. Nekateri so bili praktično vseskozi v vrsti, nekateri so morali premagati strah pred višino, nekateri pa so to storili prepozno. Rekord je bil gotovo krepko prek 10 spustov na osebo. Skratka bilo je zabavno, kar dokazujejo tudi spodnje fotografije.\n\n![](https://jknm-novice.s3.eu-central-003.backblazeb2.com/zipline-na-frati-28-06-2018/fot_3915.jpg)\n\n![](https://jknm-novice.s3.eu-central-003.backblazeb2.com/zipline-na-frati-28-06-2018/fot_3941.jpg)\n\n![](https://jknm-novice.s3.eu-central-003.backblazeb2.com/zipline-na-frati-28-06-2018/fot_3953.jpg)\n\n![](https://jknm-novice.s3.eu-central-003.backblazeb2.com/zipline-na-frati-28-06-2018/fot_3968.jpg)\n\n![](https://jknm-novice.s3.eu-central-003.backblazeb2.com/zipline-na-frati-28-06-2018/fot_4001.jpg)\n\n![](https://jknm-novice.s3.eu-central-003.backblazeb2.com/zipline-na-frati-28-06-2018/fot_4007.jpg)\n\nOb tej priliki se zahvaljujem skrbnikoma Doma na Frati Marjanu in Karmen Novak  za gostoljubje ter članom za uspešno opravljeno akcijo.\n\nSodelovali smo Miha Primc, Primož Paterneš, Mojca Arlič, Borivoj Ladišić, Miha Rukše, Tanja Rukše, Andrej Jaklič in Andrej Gašperič."
  },
  {
    "id": 306,
    "markdown": "# Zaključek tečaja in izpiti Jamarske reševalne službe\n\nČe bi nam med študijem kateri od profesorjev rekel, da bo izpit trajal 20 efektivnih ur, bi mi verjetno prišlo slabo. Z motivacijo in željo je to dosti lažje izvedljivo, tako kot je to npr. pri izpitih v Jamarski reševalni službi. Tako smo se minulo soboto zbrali vsi kandidati za jamarskega reševalca in reševalca pripravnika pred Hudo Luknjo pri Velenju na razpolago inštruktorjem, da iz nas izvlečejo vse, kar znamo in ocenijo naše znanje reševalnih tehnik. Prvi dan smo se dokazovali na steni pred jamo in pisali teoretični test, s čimer smo končali šele uro pred polnočjo, kar je botrovalo k temu, da smo naslednji dan ne ravno naspani nadaljevali z izpiti v jami. A ko smo vstopili v prelepo vodno jamo, se je nenaspanost ustrašila teme in ostala zunaj. Namreč, naša naloga v 300 m dolgem vodoravnem delu jame, po katerem teče reka je bila, da simulirano ponesrečenko v nosilih varno spravimo iz jame. Kandidati smo se razdelili v štiri ekipe po pet članov, vsaka pa je imela za nalogo opremiti en del jame z žičnicami, po katerih smo transportirali nosila. Kar smo prejšnji dan s posameznimi manevri pokazali na steni, smo tokrat morali v realnem okolju združiti in prilagoditi specifiki jame. Naloga ni bila enostavna, kar pove tudi to, da smo za opremljanje poligona in izvlek nosil porabili okoli 7 ur. Iz našega kluba se je prijavilo 5 kandidatov in vsi smo bili uspešno ocenjeni. Tako imamo v klubu 3 nove jamarske reševalce pripravnike (Matija Gašperšič, Damijan Šinigoj in Primož Paterneš) in dva nova jamarska reševalca (Anže Tomšič in Jernej Tramte), ki sva obenem tudi v operativni sestavi JRS.\n\n![Skupinska pred jamarskim domom. Foto Mateja Mazgan.](https://jknm-novice.s3.eu-central-003.backblazeb2.com/zakljucek-tecaja-in-izpiti-jamarske-resevalne-sluzbe-05-06-2013/slika_1_01.jpg)\n\nNagrada za naš uspeh so bili sveži trojanski krofi ... Se splača biti reševalec, kajne?\n\nSodelovali smo Matija Gašperšič, Damijan Šinigoj, Primož Paterneš, Anže Tomšič in Jernej Tramte."
  },
  {
    "id": 308,
    "markdown": "# Drugi spust v Županovo jamo\n\nLeto je naokrog in zopet smo bili s strani TOD Županova jama povabljeni, da obiskovalcem Županove jame omogočimo malo drugačen vstop v jamo kot običajno. Obiskovalce naj bi spustili skozi prvotni vertikalni vhod v Županovo jamo - poimenovan kot Brezno pri Opolzkem kamnu. Kasneje so vhod v jamo uredili skozi Ledenico, ki so jo z umetnim rovom povezali z Županovo jamo.\n\nNad breznom smo pripravili žičnico, nanjo fiksirali škripec z vlečno oziroma \"spuščevalno\" vrvjo in vse je bilo nared za prve obiskovalce, ki pa so malo zamujali. Sčasoma pa se je pred \"vrati\" nabrala kar lepa vrsta, tako, da smo počasi začeli tudi mi švicati. Eni malo bolj. Precej je bilo otrok, ki so bili nad spustom v brezno navdušeni. Varno nam je uspel tudi prvi spust v tandemu.\n\n![\"Uroš požen' - mi smo pr'pravl'en.\"](https://jknm-novice.s3.eu-central-003.backblazeb2.com/drugi-spust-v-zupanovo-jamo-17-06-2013/slika_1_01.jpg)\n\n![Komaj čakam!](https://jknm-novice.s3.eu-central-003.backblazeb2.com/drugi-spust-v-zupanovo-jamo-17-06-2013/slika_2_01.jpg)\n\n![Še pomahala je v slovo.](https://jknm-novice.s3.eu-central-003.backblazeb2.com/drugi-spust-v-zupanovo-jamo-17-06-2013/slika_3_01.jpg)\n\n![Prvi tandem v jamo.](https://jknm-novice.s3.eu-central-003.backblazeb2.com/drugi-spust-v-zupanovo-jamo-17-06-2013/slika_5_01.jpg)\n\n![Naporno je biti prvi v vrsti.](https://jknm-novice.s3.eu-central-003.backblazeb2.com/drugi-spust-v-zupanovo-jamo-17-06-2013/slika_6_01.jpg)\n\nTako čez palec smo nekje v treh urah v jamo spustili okoli 60 pogumnih obiskovalcev nekje od petega leta starosti pa navzgor. Skratka ni nam bilo dolgčas, njim pa tudi ne. Po končanem spustu smo odšli na zasluženo malico (Jošt, Gauda, Ementalec ...) in preostali čas izkoristili še za lokostrelstvo ter prosto plezanje.\n\n![Sanjski moški, tale fotograf.](https://jknm-novice.s3.eu-central-003.backblazeb2.com/drugi-spust-v-zupanovo-jamo-17-06-2013/slika_8_01.jpg)\n\n![Eden izmed najmlajših korenjakov.](https://jknm-novice.s3.eu-central-003.backblazeb2.com/drugi-spust-v-zupanovo-jamo-17-06-2013/slika_9_01.jpg)\n\n![Jest bi šu kar ven.](https://jknm-novice.s3.eu-central-003.backblazeb2.com/drugi-spust-v-zupanovo-jamo-17-06-2013/slika_10_01.jpg)\n\n![Viš, takole daš najprej eno nogo v luft, pa še drugo ...](https://jknm-novice.s3.eu-central-003.backblazeb2.com/drugi-spust-v-zupanovo-jamo-17-06-2013/slika_11_01.jpg)\n\nKer so šli \"mladci\" uživat na Sočo smo \"težaško delo\" morali opraviti \"stari kozli\". Povabilu TOD Županova jama smo se odzvali Uroš Mervič, Dejan Šenet, Mihael Rukše in Andrej Gašperič.\n\nFoto Mihael Rukše."
  },
  {
    "id": 309,
    "markdown": "# Predstavitev kluba v Mirni Peči\n\nV okviru praznovanja občinskega\npraznika je bila v soboto, 22. junija 2013, v Mirni Peči organizirana povorka\ndruštev, katere smo se udeležili tudi člani našega kluba. Na občini so pripravili enotne table z napisi društev, društva so pa nato v\npovorki na zanimiv način predstavila svoje delovanje s svojimi oblačili,\nprapori, zastavami in drugimi pripomočki. Mi smo bili oblečeni v kombinezone s\npasovi in prižganimi lučkami na čeladi. Kratek opis kluba je napisal Andrej, prebrala\npa ga je voditeljica programa ob našem nastopu.\n\n![Pripravljeni na predstavitev.\nSmo naslednji na vrsti.](https://jknm-novice.s3.eu-central-003.backblazeb2.com/predstavitev-kluba-v-mirni-peci-24-06-2013/slika_1.jpg)\n\n![V povorki s prižganimi\nlučmi.](https://jknm-novice.s3.eu-central-003.backblazeb2.com/predstavitev-kluba-v-mirni-peci-24-06-2013/slika_2.jpg)\n\nPo končani povorki smo se usedli za\nmizo in ob golažu in različni pijači počakali na veselico z ansamblom Čuki.\n\n![Sledila je pogostitev v\npričakovanju Čukov.](https://jknm-novice.s3.eu-central-003.backblazeb2.com/predstavitev-kluba-v-mirni-peci-24-06-2013/slika_3.jpg)\n\n![Klub smo predstavili tudi z\nmajicami.](https://jknm-novice.s3.eu-central-003.backblazeb2.com/predstavitev-kluba-v-mirni-peci-24-06-2013/slika_4.jpg)\n\nPočasi smo odhajali domov, prvo ta\nmladi, najstarejša pa sva potegnila krepko čez polnoč, do konca veselice,\nkakopak.\n\n![Konec veselice sta dočakala\nle najstarejša](https://jknm-novice.s3.eu-central-003.backblazeb2.com/predstavitev-kluba-v-mirni-peci-24-06-2013/slika_5.jpg)\n\nSodelovali v povorki, navijali iz\nobčinstva, se veselili: družina Tomšič, družina Gašperič, družina Rukše in Borivoj Ladišić."
  },
  {
    "id": 313,
    "markdown": "# Kanin 2013\n\nPrva skupinica je bila na Kaninu od 8. do 11. avgusta 2013. Plan je bil pregledati južni krak Malega Talirja. Za vzpon do bivaka smo porabili štiri ure in pol, same hoje pa je bilo uro manj. Pri ruševinah Skalarja smo naleteli na Poljake in njihov \"poljski razpad\". V kampu sta bila samo dva, eden je počival, drugi pa je \"navijal agregat\", češ da ima premalo obratov. Povedala sta, da delajo v jami Hladilnik. Bivak JKNM nas je čakal odprtih vrat, vse je bilo v redu. Kmalu se je izkazalo, da so miši glodale alu folije v prvi pomoči in tako uničile dobršen del sanitetnega materiala. Uredili smo bivak, naredili plan za naslednji dan in se lotili pisanja zapisnikov za leto 2012.\n\n![Kaninski podi skozi žensko oko.](https://jknm-novice.s3.eu-central-003.backblazeb2.com/kanin-2013-20-08-2013/dsc_50401_1.jpg)\n\nPetkovo jutro je bilo hladno, odpravili smo se do Kraterja na Malem Talirju. Vreme se je kmalu poslabšalo začelo je deževati, sunkovito pihati, vsake toliko časa je priletela kakšna snežinka. Zaradi nemogočih razmer smo se vrnili v bivak in ponovno poskusili popoldne. Pregledovati smo začeli od spodaj gor, našli smo 7 jam. Posebne globine nismo dosegli, smo pa v eni naleteli na meander (razširiti bi ga bilo treba pol metra, spodaj se razširi) iz katerega je intenzivno mrzlo pihalo.  Zvečer nam je uspelo dokončati lanskoletne zapisnike. Veter se je zvečer okrepil.\n\n![Valjenje megle čez Visoki kanin in \"barvni Miha\".](https://jknm-novice.s3.eu-central-003.backblazeb2.com/kanin-2013-20-08-2013/dsc_52091_1.jpg)\n\nV soboto ob pol drugi zjutraj smo morali narediti nujen poseg na bivaku, saj so močni sunki vetra v tendo potrgali pritrdišča in nekatere vrvi. Ponovno smo napeli in vzpostavili še en zid tend, da je bilo vsaj malo zavetja pred mrzlim vetrom. Zjutraj nas je ujel mraz in grozen veter, za zajtrk pa smo si skuhali medičko. Dopoldne smo se spet odpravili pod vrh Talirja, da smo polocirali in fotografirali že znane jame in NM 97 (?). Ko smo dokončali, smo se na željo Tanje odpravili do Skalarja. Razgled je bil lep, vendar je še vedno pihalo. Termometer pri Skalarju je pokazal 2 stopinji Celzija. Gor smo bili sami, mraz nas je pa hitro odvlekel nazaj v bivak na juhico iz leta 2007. Popoldne smo se odpravili še do bivaka JZS, notri so bili Poljaki. Popoldne je sijalo sonce, vendar je termometer pri bivaku kazal 10 stopinj. Zvečer smo spisali še zadnje zapisnike novih jam. Do večera smo spili ves šnopček, da nas je pogrelo.\n\n![Ob sončnih žarkih so tudi gamsi postali bolj poskočni.](https://jknm-novice.s3.eu-central-003.backblazeb2.com/kanin-2013-20-08-2013/dsc_52371_1.jpg)\n\nV nedeljo nas je zbudilo sonce, bil je prekrasen dan, vendar je bil naš pogled že usmerjen v dolino. Soča pa nas tudi letos ni razočarala in nas je močno osvežila.\n\n![Slika iz starega Skalarja.](https://jknm-novice.s3.eu-central-003.backblazeb2.com/kanin-2013-20-08-2013/dsc_52831_1.jpg)\n\nBili premočeni in prezebli: Tanja Šušteršič, Miha Primc in Uroš Mervič.&nbsp;Foto: Tanja Šušteršič."
  },
  {
    "id": 321,
    "markdown": "# En dan 6 jam, 6 fara\n\nTakšen je bil naslov podlista, ki ga je napisal Franc Pirc, novomeški rojak in urednik Dolenjca, v istem časopisu leta 1906. Pri prebiranju podlistka se ne morem izogniti primerjavi z našim Šinijem. Nekaj prav hudomušnih je prebrati v podlistu, kot recimo pri opisu Male Vratnice, »da je na koncu glavnega rova globoka odprtina, s katero se ožje seznaniš, ako nisi previden in ne gledaš pazno pred seboj.« V članku je opis ekskurzije, ki jo je vodil prav Pirc, na kateri so obiskali točno 6 jam. Zgodba se je dogajala na območju Dobrniča oz. v smeri proti Globodolskem polju. Najprej preberemo opis spusta v Malo Vratnico. Pot so nadaljevali do Velike Vratnice, a se v njo niso spuščali. Po opisu kapnikov sklepam, da so se spustili tudi v sosednjo Babjo jamo. A Pirc opozarja: »Ob lepem in sončnem vremenu vas pri vhodu sprejme stari gospod gad, ki navadno tamkaj  preživi svoje poletne počitnice. Pa ni preveč siten, celo zelo vljuden zna biti ako prav želiš, umakne se ti s poti – za kratek čas seveda.« Sledil je ogled Koprivniške jame, za katero trdi, da s svojim okrasjem prekaša tudi Postojnsko jamo.  Peta jama »Velika Clevška jama«, ki leži levo nad Dolenjim Globodolom je verjetno Slugova jama. Z eno uro dolgim rovom, naj bi bila povezana z »Malo Clevško jamo« (?), ta pa s podzemnim rovom z Lukenjskim gradom. Ajdovska jama na Plešivcu pa je bila tista 6. obiskana jama. Celoten podlist lahko preberete v Dolenjskem krasu 2 iz leta 1987, kjer je bil objavljen prispevek Andreja Hudoklina.\n\nZakaj omenjam ta podlist Franca Pirca? Ker smo v soboto, 26. oktobra 2013 obiskali območje okrog Dobrniča in presegli številke iz naslova. Nove vrednost so naslednje: štiri ure, 7 jam, ena fara. Pa gremo po vrsti.\n\nNajprej smo želeli raziskati jamo, ki smo ji že dali ime Mala Štampovca. Odpira se na hribu med Artmanjo vasjo in Koriti. Pot nas je peljala mimo brezna Štampovca, ki naj bi bilo globoko 27 m. Dno vhodnega brezna je v globini 8 m in se dobro vidi, kako je prekrito s smetmi. Preverili smo koordinate in posneli nekaj fotografij vhoda.\n\n![Na robu Štampovce.](https://jknm-novice.s3.eu-central-003.backblazeb2.com/en-dan-6-jam-6-fara-29-10-2013/slika_1.jpg)\n\n![Dno je zasuto z odpadki.](https://jknm-novice.s3.eu-central-003.backblazeb2.com/en-dan-6-jam-6-fara-29-10-2013/slika_2.jpg)\n\nMalo Štampovco smo hitro našli. Žal se poševni rov konča že po 7 m, ker je zasuta z odpadki.\n\n![Spust v Malo Štampovco.](https://jknm-novice.s3.eu-central-003.backblazeb2.com/en-dan-6-jam-6-fara-29-10-2013/slika_3.jpg)\n\nZato smo imeli več uspeha pri dveh jamah Snežičenca. Do njiju pridemo, če se iz Korit odpeljemo po cesti proti jugu, se po 1 km ustavimo ter zavijemo nekaj deset metrov v ravninski  gozd. Jami ležita le 20 m narazen, a nista povezani. Domnevam, da gre za udora nad plitvimi prostori, ki so bili v preteklosti poplavljeni s podzemnimi vodami. Na to kaže akumulirana ilovica, ki zapolnjuje dvorane v Veliki Snežičenci. Tu se spustimo 6 m prosto na dno večje a nizke dvorane, iz katere se  odcepita dve dvorani. Stropi so precej nizki, kar je posledica akumuliranja poplavne ilovice.  Le v večji dvorani se strop dvigne ob razpoki. Dolžina jame je 36 m.\n\n![Na dno Velike Snežičence se spustimo prosto.](https://jknm-novice.s3.eu-central-003.backblazeb2.com/en-dan-6-jam-6-fara-29-10-2013/slika_4.jpg)\n\n![Dno večje dvorane je prekrito s poplavno ilovico.](https://jknm-novice.s3.eu-central-003.backblazeb2.com/en-dan-6-jam-6-fara-29-10-2013/slika_5.jpg)\n\nTudi v Malo Snežičenco se lahko spustimo prosto. Dno je višje, kot v sosednji jami, ker je prekrito s podorom. Poplavno ilovico zasledimo v kratkem in padajočem rovu. Nameril sem 12 m poligona.\n\n![Na dnu Male Snežičence. Splazimo se levo in desno v nizka rova.](https://jknm-novice.s3.eu-central-003.backblazeb2.com/en-dan-6-jam-6-fara-29-10-2013/slika_6.jpg)\n\nNadaljujemo naprej proti jugu in v lepem ravninskem gozdu raziščemo Jamo v Senožeti. Za 4 m globoko vhodno stopnjo uporabimo lestvice. Na dnu se odpre 10 m dolga dvorana s strmo padajočim dnom, ki je bilo prekrito z ogromno količino smeti, prevladujejo polivinilaste vreče z organskimi odpadki.\n\n![Močno onesnažena Jama na Senožeti.](https://jknm-novice.s3.eu-central-003.backblazeb2.com/en-dan-6-jam-6-fara-29-10-2013/slika_7.jpg)\n\nVrnili smo se nazaj v Artmanjo vas. V pobočju nasproti vasi obiščemo Jamo v Grandovčevem talu, ki jo je leta 1986 registriral naš Tomaž Bukovec. Gre za le 6 m globoko vodnjakasto brezno.  Preverili smo lokacijo ter naredili nekaj posnetkov.\n\n![Pri Jami v Grandovčevem talu.](https://jknm-novice.s3.eu-central-003.backblazeb2.com/en-dan-6-jam-6-fara-29-10-2013/slika_8.jpg)\n\nLučaj stran se odpira ozek vhod v Jurjevo Štampovco. Na dnu 10 m globokega brezna se odpre prav toliko dolga in strmo padajoča dvorana. Tudi tu so tla na debelo prekrita s številnimi polivinilastimi vrečami z neznano vsebino ter številnimi različnimi odpadki. Na dnu pod vhodom se v steni odpre kratek rov, ki se konča z 12 m globokim breznom.\n\n![Ozek vhod v Jurjevo Štampovco.](https://jknm-novice.s3.eu-central-003.backblazeb2.com/en-dan-6-jam-6-fara-29-10-2013/slika_9.jpg)\n\nRezime današnje akcije: raziskali 4 nove jame, raziskali jamo, premajhno za registracijo ter preverili lego dveh jam. Sodelovali smo Andrej Hudoklin, Angelca Pajk in Borivoj Ladišić."
  },
  {
    "id": 315,
    "markdown": "# Kočevski rog: sva bila uspešna?\n\nČez poletje je Zdravko večkrat obiskal Kočevski Rog ter lociral večje število vhodov. Zato sva se v  nedeljo, 8. septembra 2013, odpravila na Rog z namenom, da pregledava locirane vhode. Teh je bilo kar 8, en vhod pa sva našla na sami akciji. Opraviti sva imela z različnimi tipi jam, od brlogov, brezen do poševnih jam. Raziskave so pokazale, da so po dimenzijah le trije objekti zadoščali pogojem za registracijo.\n\nNajbolj zanimiva je bila poševna jama, ki sva jo imenovala Prava Podpacova jama. Pred leti smo namreč dobili seznam približnih lokacij jam na Rogu, ki jih je pred drugo svetovno vojno popisal Podpac v svoji zapuščini. Za potrebe vojske v stari Jugoslaviji so morale tedanje občine sporočati tudi podatke o jamah. To so bili tedaj zaupni podatki,  za tovrstne namene pa so bili posebej preiskane predvsem jame ob meji z Italijo. Podpac je bil nek državni uradnik, ki je dobil nalogo, da te podatke zbere in jih uredi. Na približni lokaciji smo pred leti našli vhod v eno od teh jam, ki smo jo poimenovali Podpacova jama. Sedaj pa je Zdravko v bližini našel večji vhod v poševno jamo, za katero je menil, da je ta prava Podpacova jama. Vhod je v obliki 2 m široke in 5 m visoke razpoke. Za vhodom se širok rov strmo spusti 16 m, kjer je še krajši rov. Na dnu sva našla dve zanimivi najdbi, ena je najbrž ročna bomba »paradajzerica«, okrog katere nisva preveč praskala, druga je nekakšna obdelana deskica, sicer prelomljena na pol, najbrž za uporabo v gospodinjstvu.\n\n![Zdravko v vhodu Prave Podpacove jame.](https://jknm-novice.s3.eu-central-003.backblazeb2.com/kocevski-rog-sva-bila-uspesna-10-09-2013/slika_1.jpg)\n\n![»Paradajzerica«, delno zasuta.](https://jknm-novice.s3.eu-central-003.backblazeb2.com/kocevski-rog-sva-bila-uspesna-10-09-2013/slika_2.jpg)\n\n![Za kaj se je uporabljala \"dil'ca\"?](https://jknm-novice.s3.eu-central-003.backblazeb2.com/kocevski-rog-sva-bila-uspesna-10-09-2013/slika_3.jpg)\n\nNedaleč stran sva raziskala poševno jamo z vhodnim breznom, ki sva ga prosto splezala. Poligona je bilo za slabih 15 m. Konec jame je bilo ožje nadaljevanje, z odstranitvijo podornih kamnov je Zdravko prišel le 2 m naprej.\n\n![Skozi vhod se vidi dno vhodnega brezna.](https://jknm-novice.s3.eu-central-003.backblazeb2.com/kocevski-rog-sva-bila-uspesna-10-09-2013/slika_4.jpg)\n\n![Zdravko v ozkem nadaljevanju.](https://jknm-novice.s3.eu-central-003.backblazeb2.com/kocevski-rog-sva-bila-uspesna-10-09-2013/slika_5.jpg)\n\nPreselila sva se nekaj kilometrov stran na območje Rampoha ter raziskala podobno manjšo jamo z vhodnim breznom.\n\n![Vhod v brezno na Rampohi.](https://jknm-novice.s3.eu-central-003.backblazeb2.com/kocevski-rog-sva-bila-uspesna-10-09-2013/slika_6.jpg)\n\nKljub porazu, jame so namreč naju premagale z rezultatom 6 : 3, sva imela lep nedeljski potep po Kočevskem Rogu.  Raziskovala sva Zdravko Bučar in Borivoj Ladišić."
  },
  {
    "id": 363,
    "markdown": "# \"V dolini tihi\" v Slugovi jami\n\nOsnovna šola Toneta Pavčka iz Mirne peči je ta vikend prvič organizirala dvodnevni tabor mladih harmonikarjev. K sodelovanju smo bili povabljeni poleg ostalih društev tudi člani Jamarskega kluba Novo mesto.\n\n![Koncentracija na zahteven podvig.](https://jknm-novice.s3.eu-central-003.backblazeb2.com/v-dolini-tihi-v-slugovi-jami-29-09-2014/slika_1.jpg)\n\nTakoimenovana \"baza\" tabora je bila Barbova domačija na Malem Kalu, kjer je precej let svoje mladosti preživel mojster frajtonarice Lojze Slak. Tam se je tudi naučil igrati harmoniko. Udeleženci tabora so bili osnovnošolci z dolenjski šol, ki so se razdelili v dve skupini in so morali obiskati tri točke na različnih krajih mirnopeške občine: Zijalo in Golobinjek. Tretja izmed njih je bila Slugova jama v Globodolu. Na teh točkah so pod vodstvom priznanih mentorjev potekale glasbene delavnice.\n\n![Spust v jamo.](https://jknm-novice.s3.eu-central-003.backblazeb2.com/v-dolini-tihi-v-slugovi-jami-29-09-2014/slika_2.jpg)\n\nNaša naloga je bila varno spraviti nadobudne bodoče virtuoze na frajtonerico, mentorje in učitelje varno v jamo in iz nje, ter seveda pripraviti jamo tako, da so lahko kljub blatu in vlagi varno in udobno raztegnili mehove. V jamo smo spravili 17 učencev ter mentorje in učiteljice, razdeljene na dve skupini. Drugače bi bilo v jami preveč gneče.\n\n![Zasedanje mest in priprave.](https://jknm-novice.s3.eu-central-003.backblazeb2.com/v-dolini-tihi-v-slugovi-jami-29-09-2014/slika_3.jpg)\n\nKo so varno prispeli v jamo, so se najprej udobno namestili na stole in gajbice in se skoncentrirali. Nato so ubrano raztegnili mehove, da jih je bilo veselje poslušati. Še posebej zaradi dobre akustike. Vsi do zadnjega so zadovoljno muzali ob prijetnih zvokih harmonike. Na koncu so bili vsi zadovoljni, saj so prvič igrali harmoniko v podzemni jami. Kot je bilo slišati, tako s strani udeležencev, kot tudi organizatorjev tabora, tudi ne zadnjič.\n\n![\"1, 2, 3. V dolini tihi je ...\"](https://jknm-novice.s3.eu-central-003.backblazeb2.com/v-dolini-tihi-v-slugovi-jami-29-09-2014/slika_4.jpg)\n\n![Koncertni oder.](https://jknm-novice.s3.eu-central-003.backblazeb2.com/v-dolini-tihi-v-slugovi-jami-29-09-2014/slika_5.jpg)\n\nOb tej priliki se zahvaljujem OŠ Toneta Pavčka za povabilo k sodelovanju, še posebej mentoricama tabora Tatjani in Darji ter z njihove strani prejeto zahvalo. Zahvala tudi sodelujočim članom kluba za uspešno opravljeno delo.\n\n![Gasilska](https://jknm-novice.s3.eu-central-003.backblazeb2.com/v-dolini-tihi-v-slugovi-jami-29-09-2014/slika_6.jpg)\n\n![Vodji projekta, Tatjana in Darja.](https://jknm-novice.s3.eu-central-003.backblazeb2.com/v-dolini-tihi-v-slugovi-jami-29-09-2014/slika_7.jpg)\n\nSodelovali smo Jože Tomšič, Igor Krevs ter Nejc, David in Andrej Gašperič."
  },
  {
    "id": 316,
    "markdown": "# Huda luknja\n\nS 7. septembrom se štejem za ponosno članico JKNM (administracijo bova še uredila, a ne, Klemen?) in raziskovalko analov naše zemlje. Po dveh letih občasnih obiskov jam in podzemlja Šini še ni obupal nad mano, ker trmast pač je, in me je povabil na srečanje slovenskih jamarjev v Velenje, kjer smo se udeležili otvoritve prve podzemne ferate pri nas v Hudi luknji. Tam je bilo že več kot 100 jamarjev iz dvajsetih slovenskih klubov, večina jih je prišla na izpite, nekaj pa, kakor mi iz JKNM, pa na ferato.\n\nBoljše jamarske družbe si ne bi mogla želeti: Šini, Klemen, Jasna, Dejan in Tico so pač taprava klapa in poskrbijo, da vse štima. Od prevoza, opreme, da o obredni kavici niti ne govorim. Pred vhodom v Hudo luknjo sem spoznala še druge jamarke, ki so čisto prave frajerke ter stroge inštruktorje, ki to niso (strogi, namreč) ter ti z veseljem posodijo svojo čelado, ko ugotoviš, da je tvoja nekaj pokvarjena. Videla sem tudi bodoče jamarje in jamarje pripravnike, ki so na izpitih demonstrirali svoje znanje, upam, da se jim drugo leto pridružim.\n\nSama podzemna ferata poteka ob potoku – lepo izdolbljena jama z impozantnim slapičem nudi zanimivo poplezavanje, dolgo približno pol kilometra v eno smer. Če se mi je na poti tja zdelo, da je vse skupaj nerodno napravljeno in sem se čudila, zakaj so vrvi napeljane kot so in klini postavljeni, kakor so, sem na poti nazaj dojela logiko tamkajšnjih jamarjev, ki so odlično opravili svoje delo. Občudujem!\n\n![Barvna usklajenost rokavic in kombinezona je povsem naključna ...](https://jknm-novice.s3.eu-central-003.backblazeb2.com/huda-luknja-11-09-2013/p9079517_s.jpg)\n\n![Ferata gre navpično ...](https://jknm-novice.s3.eu-central-003.backblazeb2.com/huda-luknja-11-09-2013/p9079518_s.jpg)\n\nPo ne preveč napornem raziskovanju smo naše druženje zaključili s skupnim kosilom, kjer so za našo mizo padale dobre ideje predvsem o Čaganki, ki gre naprej, Jasna je poskrbela, da ne bi kdo kofeinskega šoka »doživel«, vmes pa smo še ploskali mnogoterim dobitnikom diplom.\n\n![... pod stropom ...](https://jknm-novice.s3.eu-central-003.backblazeb2.com/huda-luknja-11-09-2013/p9079536_s.jpg)\n\n![... in po zraku!](https://jknm-novice.s3.eu-central-003.backblazeb2.com/huda-luknja-11-09-2013/p9079562_s.jpg)\n\nPostala sem tudi lastnica jamarskega kombinezona – vem, grešim! – modre barve. Me pa malo muči, če je material v redu. Se mi zdi, da preveč »švicam« in upam, da je to samo začetna impregnacija.\n\nPravzaprav se mi je tem tednu povsem drug svet prikazal in komaj čakam novih jam, novih brezen, novih vprašanj in vseh odgovorov ter pripetljajev, ki še pridejo. Slutim, da jih ne bo malo … ;-)\n\nFoto: Damijan Šinigoj<b></b>"
  },
  {
    "id": 317,
    "markdown": "# Nova krasotica na Poljanski gori\n\nPrvo nedeljo v oktobru sva z Anžijem kljub turobnemu in deževnemu vremenu izkoristila za obisk nove jame na Poljanski gori. Pot naju je vodila mimo brezna Esmeralda (<a href=\"/novica?id=161\" target=\"_blank\">klik 1</a> in <a href=\"/novica?id=162\" target=\"_blank\">klik 2</a>) in naprej po vzhodnem pobočju Debelega vrha, proti jugu, v smeri 813 m visokega Okrožnika. Vhod v brezno se odpira krepko nad 700 m nadmorske višine. Ker je na orientacijsko zelo zahtevnem terenu ne preseneča, da je do danes ostalo neopaženo. Vhodni del predstavlja sklop povezanih krajših vertikal, vse do mogočnega, 30 m globokega notranjega brezna, ki se z globino občutno širi.\n\n![Sredi brezna.](https://jknm-novice.s3.eu-central-003.backblazeb2.com/nova-krasotica-na-poljanski-gori-07-10-2013/slika_1.jpg)\n\n![Grad v ruševinah.](https://jknm-novice.s3.eu-central-003.backblazeb2.com/nova-krasotica-na-poljanski-gori-07-10-2013/slika_2.jpg)\n\nMalo nad tlemi se odpre fascinantna galerija s kapniškimi skulpturami in prehod v še mogočnejše vzporedno brezno. Slednje je globoko sicer vsega 16 m, a je tisto, kar ga naredi tako posebnega, skrito povsem na dnu, v obliki dih jemajočega jezerca, ki je z eno besedo povedano – prečudovito. Bele »sipine« okoli kristalno čiste vode so tako krhke in (če nisi previden) minljive, da naju je kar pri srcu stiskalo, ko sva z relativno umazanimi škornji mencala okoli. Sva pazila, kolikor se je le dalo in razen nekaj posnetkov, ko sva bila nekoliko predrzna in iskala najboljšo pozicijo za fotke, velike škode nisva naredila.\n\n![Pamukkale 50 m pod zemljo.](https://jknm-novice.s3.eu-central-003.backblazeb2.com/nova-krasotica-na-poljanski-gori-07-10-2013/slika_3.jpg)\n\n![Anži.](https://jknm-novice.s3.eu-central-003.backblazeb2.com/nova-krasotica-na-poljanski-gori-07-10-2013/slika_4.jpg)\n\n![Odsev lune ;-)](https://jknm-novice.s3.eu-central-003.backblazeb2.com/nova-krasotica-na-poljanski-gori-07-10-2013/slika_5.jpg)\n\nVoda se ob obilnejših padavinah dvigne do roba jezera in se preliva skozi zasigano ožino (polno ježkov) v spodaj ležečo manjšo dvoranico, iz katere je rahlo pihljalo, kar daje slutiti, da se jama nadaljuje. Vprašanje je le, če so prostori dovolj veliki za normalen prehod in če siga ni zaprla (ali vsaj preveč priprla) vrat v globino nove krasotice.\n\nNazaj grede sva nekje na polovici jame opazila novo vzporedno brezno, katerega globino sva ocenila na okoli 20 m. Ker nisva imela dovolj vrvi, sva to in ožino na dnu pustila za naslednjič.\n\nAnže Tomšič in Srečko Vidic."
  },
  {
    "id": 318,
    "markdown": "# Iskalna akcija na Straškem hribu\n\nNa prošnjo prijatelja iz PU Ljubljana sem se udeležil akcije iskanja pogrešane osebe v breznih na Straškem hribu. Predvsem so želeli mojo pomoč pri iskanju objektov, ker to območje dobro poznam. Spustili smo se v kar nekaj brezen. Prva je bila na vrsti Kostanjevka, 11 m globoko brezno z dvorano.\n\n![Pred vhodom v Kostanjevko.](https://jknm-novice.s3.eu-central-003.backblazeb2.com/iskalna-akcija-na-straskem-hribu-11-10-2013/slika_1.jpg)\n\nSledil je ogled Medvedove jame, vhodna stopnja je ob varovanju prosto preplezljiva, potem pa ogled Rotovške jame v bližini Velikega Lipovca. Tu se skozi nekaj metrov globoko vhodno brezno spustimo v zelo onesnaženo jamo.\n\n![Prosto preplezljiva stopnja v  Medvedovo jamo.](https://jknm-novice.s3.eu-central-003.backblazeb2.com/iskalna-akcija-na-straskem-hribu-11-10-2013/slika_2.jpg)\n\n![Močno onesnažena Rotovška jama.](https://jknm-novice.s3.eu-central-003.backblazeb2.com/iskalna-akcija-na-straskem-hribu-11-10-2013/slika_3.jpg)\n\nSpustili smo se tudi v 33 m globoko brezno Prepadna na Srobotniku. Leži nedaleč od lovske koče na Straškem hribu. Gre za enostavno in vodnjakasto brezno z velikim vhodom.\n\n![Spust v Prepadno na Srobotniku.](https://jknm-novice.s3.eu-central-003.backblazeb2.com/iskalna-akcija-na-straskem-hribu-11-10-2013/slika_4.jpg)\n\nObiskali smo tudi Veliko in Malo prepadno ter manjše brezno v bližini, pokazal sem tudi še nekaj vhodov – za vsak primer, če me na akciji naslednji teden ne bo zraven. Pogrešane osebe nismo našli. Sodelovali smo Bojan Stanek  (Kranj), Dario Kočevar (Ptuj), štirje kriminalisti ter Borivoj Ladišić.\n\n## Dodatek 28.10.2013\n\nV torek 22. oktobra 2013 smo bili dogovorjeni za nadaljevanje iskalne akcije pogrešane osebe na Straški gori. Pregledali smo 5 jam. Prva je bila na vrsti Mala Prepadna. To je zelo lepo zasigana jama, ki jo dosežemo po 16 m globokem breznu.\n\n![Priprave na spust v Malo Prepadno.](https://jknm-novice.s3.eu-central-003.backblazeb2.com/iskalna-akcija-na-straskem-hribu-11-10-2013/1_slika_1.jpg)\n\nV neposredni bližini se odpira Velika prepadna z 26 m globokim prepadnim breznom, ki pa je prosto preplezljivo. Stopimo na dno obsežne in bogato zasigane jame.\n\n![V Veliko Prepadno je možen spust s prostim plezanjem.](https://jknm-novice.s3.eu-central-003.backblazeb2.com/iskalna-akcija-na-straskem-hribu-11-10-2013/2_slika_2.jpg)\n\nPri Furmanski koči smo preverili 3 brezna. Najbližja koči je Brezno pri Furmanski koči. Skozi manjši vhod se spustimo v brezno v stopnjah. Pregledali smo brezno le do globine 20 m, kjer je ravno dno in nekoliko višje nad dnom prehod v notranje brezno.\n\n![Manjša odprtina je vhod v Brezno pri Furmanski koči.](https://jknm-novice.s3.eu-central-003.backblazeb2.com/iskalna-akcija-na-straskem-hribu-11-10-2013/3_slika_3.jpg)\n\nDober lučaj od koče se odpira Brezno pri štali. Danes lepo preurejena gozdarska koča je bila nekoč le štala za furmanske konje. Gre za enostavno in dokaj ozko brezno, globoko dobrih 40 m, ki se proti dnu le nekoliko razširi.\n\n![Spust v Brezno pri štali.](https://jknm-novice.s3.eu-central-003.backblazeb2.com/iskalna-akcija-na-straskem-hribu-11-10-2013/4_slika_4.jpg)\n\nZadnja na tokratni akciji je bila Poka pri Furmanski koči. Res gre za razširjeno razpoko, ki je v vhodnih delih, oziroma do dobrih 10 m globine le toliko široka, da se s težavo spuščamo. Proti dnu se razpoka razširi na solidna 2 m širine. Na dnu je veliko ostankov divjih živali, ki pa so že toliko preperele, da se ne voha več.\n\n![Poka pri Furmanski koči se odpira v dnu vrtače.](https://jknm-novice.s3.eu-central-003.backblazeb2.com/iskalna-akcija-na-straskem-hribu-11-10-2013/5_slika_5.jpg)\n\n![Za vhodom se razpoka zoži.](https://jknm-novice.s3.eu-central-003.backblazeb2.com/iskalna-akcija-na-straskem-hribu-11-10-2013/6_slika_6.jpg)\n\nVse pregledane jame, razen slednje, so čiste. Na akciji so sodelovali Bojan Stanek in Franci Petrič (Carnium, Kranj), trije kriminalisti in Borivoj Ladišić."
  },
  {
    "id": 320,
    "markdown": "# Straška gora preseneča\n\nČeprav smo Straško goro pred leti prečesali počez, se tam še vedno najde kakšna nova jama. Na terenski akciji sem našel vhoda v dve zanimivi jami, v nedeljo, dne 20. oktobra 2013, pa sem ju tudi raziskal. Najprej sem raziskal  25 m dolgo poševno jamo. Vhod se odpira v dnu manjše kotanje.\n\n![Vhod je v obliki trikotne razpoke.](https://jknm-novice.s3.eu-central-003.backblazeb2.com/straska-gora-preseneca-24-10-2013/slika_1.jpg)\n\nPo strmem rovu, ki je poln listja in kamnov se spustimo 5 m do 2 m globoke stopnje, ki jo prosto splezamo. Pred nami se odpre do 80 cm širok in do 5 m visok meander. Tla vseskozi padajo in so prekrita s podornimi kamenjem. Meander dvakrat zavije in se po 20 m konča. Stene in strop meandra so vseskozi bogato zasigane. Kot zanimivost omenim, da sem v jami našel kos zažigalne vrvice. Kdo in zakaj jo je uporabil?\n\n![Meander je širok 80cm.](https://jknm-novice.s3.eu-central-003.backblazeb2.com/straska-gora-preseneca-24-10-2013/slika_2.jpg)\n\n![Stene meandra so bogato zasigane.](https://jknm-novice.s3.eu-central-003.backblazeb2.com/straska-gora-preseneca-24-10-2013/slika_3.jpg)\n\nNedaleč stran se odpira brezno z vhodom v obliki razširjene razpoke. Med pripravo na spust je iz brezna priletela sova.\n\n![Vhod v brezno je široka razpoka.](https://jknm-novice.s3.eu-central-003.backblazeb2.com/straska-gora-preseneca-24-10-2013/slika_4.jpg)\n\n![Med spustom je iz brezna priletela sova.](https://jknm-novice.s3.eu-central-003.backblazeb2.com/straska-gora-preseneca-24-10-2013/slika_5.jpg)\n\nVhodna stopnja je globoka 10 m, po podoru se spustimo do notranjega brezna, ki je globoko 9 m. Dno dosežemo v globini 25 m. Nad notranjim brezno je 13 m visok kamin, ki je z dva okna povezan z vhodnim breznom. Notranje brezno in kamin sta bogato zasigana.\n\n![Pogled z dna proti vhodu.](https://jknm-novice.s3.eu-central-003.backblazeb2.com/straska-gora-preseneca-24-10-2013/slika_6.jpg)"
  },
  {
    "id": 323,
    "markdown": "# Brezno v resi\n\nJesenski praznični dan sva z Andrejem izkoristila za potep po Poljanski gori. Dogovorila sva se za obisk pred kratkim odkritega, zanimivega brezna v stopnjah, ki se odpira vsega 700 m jugozahodno od Čaganke. Kratke stopnje so se lepo nizale druga za drugo in naju brez večjih problemov spuščale vse globlje. Ti so se prvič pojavili v globini 55 m, ko nama je napredovanje preprečil nekoliko preozek, strmo padajoč meander, iz katerega je konkretno vleklo. Vsekakor dovolj, da sva jamo pustila opremljeno do naslednjič.\n\nKer sva imela še čas, sva se odločila, da si ogledava še vhodni del ravno tako novoodkritega Brezna v resi, kjer je bil vhod sprva polšna, iz katere je prepričljivo pihalo. Vhodni del sva nekoliko razširila in ocenila, da je za silo prehodno. Sonce je počasi zahajalo za mogočnimi vršaci Poljanske gore, kar je pomenilo zaključek akcije in odhod proti domu.\n\n![Vhod v Brezno v resi.](https://jknm-novice.s3.eu-central-003.backblazeb2.com/brezno-v-resi-06-11-2013/01.jpg)\n\n![Vhodna vertikala.](https://jknm-novice.s3.eu-central-003.backblazeb2.com/brezno-v-resi-06-11-2013/02.jpg)\n\nDva dni kasneje sva se k omenjeni polšni – breznu napotila z Anžetom. Spotoma sva še raziskala krajšo, 16 m globoko jamo in jo seveda ustrezno dokumentirala. V tem času so se nad Poljansko goro zgrnili oblaki in pričelo je deževati. Motivacijska krivulja nama je nekoliko padla, a še zdaleč ne toliko, da bi spreminjala plan, ki sva si ga zadala za ta dan. Sva si nadela pasove in suvereno krenila navzdol, a kaj kmalu ugotovila, da je vhodni del krepko preozek in da naju torej čaka mukotrpno širjenje. Ker pa se vhodni del sestoji večinoma iz zemlje, se je le ta kaj kmalu spremenila v lepljivo gmoto blata, kar nama je močno otežilo delo. Sva trmasto vztrajala in nekajkrat izustila par krepkih, a na koncu, po kakih 3 urah garanja vendarle uspela. Odprlo se je mogočno brezno, kjer je kamen padal globoko. Anže se je lotil opremljanja, jaz sem za njim meril in izrisoval skico. Čeprav sva imela s seboj 80 m vrvi, nama je kmalu pošla. Lahko bi se sicer spustila še v eno, dobrih 20 m globoko, močno sprano vertikalo, a se je ura že bližala 16-ti in da ne bi bil kdo v skrbeh, sva se odločila za povratek. Tudi to jamo sva pustila opremljeno do naslednjič.\n\n![Vrvi ni več.](https://jknm-novice.s3.eu-central-003.backblazeb2.com/brezno-v-resi-06-11-2013/03.jpg)\n\n![Pogled v neznano.](https://jknm-novice.s3.eu-central-003.backblazeb2.com/brezno-v-resi-06-11-2013/04.jpg)\n\nAndrej Gašperič, Anže Tomšič in Srečko Vidic\n\n## Dodatek 19.11.2013\n\nV četrtek 14. novembra 2013, sva z Anžetom nadaljevala z raziskovanjem Brezna v Resi, kjer nama je na predhodni akciji zmanjkalo vrvi. Močno sprane stopnje, še najbolj podobne kaninskim, so se vrstile druga za drugo vse do globine 80 m, kjer se je do tedaj jama izjemnih dimenzij nepričakovano zaprla. Sprva niti nisva mogla verjeti, da je to res in sva mrzlično iskala nadaljevanje, ki pa ga žal ni bilo. Edino, kar je bodlo v oči, je bila ozka luknja, še najbolj podobna nekoliko večjemu odtoku na dnu banje, ki je požrešno goltala vodo, padajočo v ozkem curku 18 m globoko. Podoben hladen tuš smo nedolgo nazaj doživeli v Akustičnem breznu, kjer se je prav tako izjemna jama popolnoma nelogično zaprla na skoraj identičen način. Le s to razliko, da tam na dnu niti odtoka ni bilo. Nekaj sva sicer brazdala v ožini, a brez pravega orodja kmalu obupala. Voda gre pač naprej, jamarji, še tako vitki pa za njo ne moremo.\n\nDa pa ne bi cel dan zapravila samo v eni jami, sva pred omenjeno obiskala še eno, prav tako spoštljivo globoko, kjer sva pred kakim mesecem nazaj z Andrejem prodrla do 52 m globine. Tam naju je zaustavila ožina, iz katere je močno pihalo, katero sva na današnji akciji z Anžetom prebila in se v pravem pravcatem slapu spustila še nadaljnjih 5 m nižje. Tam pa, kdo bi si mislil, ponovno ožina, še trdovratnejša od predhodne, ki se po videnem ne bo kar tako vdala. Spodaj odmeva in kamen pade relativno globoko. Vsekakor dovolj, da se bomo v jamo še vrnili. Ker pa se na Poljansko goro počasi plazi zima, sva jamo razopremila in jo pustila prezimiti. Vode je trenutno v njej preveč in v takih pogojih je nesmiselno karkoli početi.\n\nAnže Tomšič in Srečko Vidic"
  },
  {
    "id": 324,
    "markdown": "# Udor pod Bazo 20\n\nZadnje lepe in tople oktobrske dni sem izkoristil za terensko akcijo na območju Jelendola na Kočevskem rogu. Prehodil sem območje od grobišča Jelendol pa vse do zgoraj ležečih barak Baze 20.\n\n![Partizansko grobišče pri bolnici Jelendol.](https://jknm-novice.s3.eu-central-003.backblazeb2.com/udor-pod-bazo-20-07-11-2013/slika_1.jpg)\n\nV strmem in zelo skalnatem pobočju, približno 100 m pod zadnjimi barakami Baze 20 v smeri proti grobišču sem našel ogromen vdor. Vhod ima obliko štirikotnika, kar daje slutiti, da je nastal na sečišču prelomov ali razpok.  Odprtina je velika 18 x 13 m. Na dno se spustimo na severozahodni strani udora, kjer je do dna le 6 m navpične stene, nasprotna, jugovzhodna stena vdora pa je visoka 15 m.\n\n![Pogled na nasprotno jugovzhodno steno udora.](https://jknm-novice.s3.eu-central-003.backblazeb2.com/udor-pod-bazo-20-07-11-2013/slika_2.jpg)\n\n![Proti\njugu se stene udora izklinijo ob prelomu ali razpoki.](https://jknm-novice.s3.eu-central-003.backblazeb2.com/udor-pod-bazo-20-07-11-2013/slika_3.jpg)\n\nNa dnu udora so večji podorni skalnati bloki, precej listja ter nekaj strohnelega lesa. Pod navpičnimi ali previsnimi stenami udora se okrog in okrog odpirajo spodmoli, dolgi od 4 m do 7 m. V teh spodmolih je veliko okrušenega grušča in ilovici podobni ostanki preperelega apnenca. Najgloblji spodmol je prav pod jugovzhodno previsno skalno steno udora. Ta spodmol je globok 7 m.\n\n![Pod steno udora se odpira 7 m dolg spodmol z obhodnim rovom.](https://jknm-novice.s3.eu-central-003.backblazeb2.com/udor-pod-bazo-20-07-11-2013/slika_4.jpg)\n\nSredi tega spodmola kraljuje ogromen skalnati steber, kakih 2 m v premeru. Okrog stebra je formiran obhodni rov, dolg 6 m. Stene rova so delno zasigane.\n\n![Vhod v obhodni rov.](https://jknm-novice.s3.eu-central-003.backblazeb2.com/udor-pod-bazo-20-07-11-2013/slika_5.jpg)\n\n![Rov se povzpne in okrog stebra ponovno preide v spodmol.](https://jknm-novice.s3.eu-central-003.backblazeb2.com/udor-pod-bazo-20-07-11-2013/slika_6.jpg)\n\nZaradi bližine barak Baze 20 sem v udoru pričakoval morebitne ostaline iz 2. svetovne vojne, katere bi takrat morebiti odvrgli v udor. Dejansko sem prav v dnu spodmola pred vhodom v obhodni rov res našel ostanke lesenega zabojnika ali omarice. Lesene deske, debelina 5 mm, so bile močno preperele, med ostanki lesa sem našel precejšno število železnega okovja te bodisi omarice ali zabojnika. Zraven sem našel koščke zelo tenke kovinske folije, debeline 0,2 mm, ki je bila pod oksidiranem oprhu še vedno svetla. Ali je bila del vsebine predmeta ali sta bila z njo prevlečena notranjost ali zunanjost predmeta?\n\n![Ostanki okovja omarice ali zabojnika.](https://jknm-novice.s3.eu-central-003.backblazeb2.com/udor-pod-bazo-20-07-11-2013/slika_7.jpg)\n\n![Eden\nod številnih koščkov pločevine, še vedno svetle, kar kaže na »rostfraj« metal.](https://jknm-novice.s3.eu-central-003.backblazeb2.com/udor-pod-bazo-20-07-11-2013/slika_8.jpg)\n\nOgled in meritve udora sta se nekoliko zavlekla,  potem še zbiranje materiala, nekaj je prispeval tudi spremenjen zimski čas, na katerega se še nisem popolnoma navadil, vse to je pripomoglo, da se je tema hitro spustila. Še dobro, da imamo dobre jamarske luči, tako da sem že v popolni temi avto nekje v dolini hitro našel.\n\n![Pri odhodu iz udora je bila že tema.](https://jknm-novice.s3.eu-central-003.backblazeb2.com/udor-pod-bazo-20-07-11-2013/slika_9.jpg)"
  },
  {
    "id": 332,
    "markdown": "# Bosna decembra 2013\n\nOd 20. do 23. decembra 2013 sva se z Jožetom na povabilo Vladimira Mačkića, predsednika Speleološko planinarsko ekološkega društva Mačkić kamen, mudila na območju Manjače, kjer že nekaj let raziskujemo. Po prijaznem sprejemu smo se kar kmalu odpravili na teren pregledat prvo jamo.\n\nŽal je bila njena globina le okoli 15m. Ustavila nas je tudi ožina in pomanjkanje opreme. Sem pa ob pregledu kamina sam sebi na zobe vrgel kamen in tako ni bilo potrebno dolgo razmišljati, kako bi jamo poimenovali - Razbiti zobje. K sreči so vsaj zobje ostali celi, ustnica žal ne.\n\n![Pečine, kjer se med drugim nahaja tudi Skela.](https://jknm-novice.s3.eu-central-003.backblazeb2.com/bosna-decembra-2013-25-12-2013/slika_1.jpg)\n\nNaslednjega dne smo se lotili precej zahtevnejšega objekta - Skele, ki je nekako na dveh tretjinah sten Mačkić kamena gledano od zgoraj navzdol. Prvi problem se je pojavil, kako poizkusiti priti do jame. Ali od zgoraj navzdol ali od spodaj navzgor. Odločili smo se za slednjo, ki je na začetku in potem tudi na koncu izgledala precej zahtevna. Torej našli smo nekje približno višino vhoda in se počasi prebijali po policah proti Skelam - lesenemu podestu, nad katerim je kakih 10 m vhod v jamo. Jama ima zanimivo zgodovino, saj so jo obiskali že v 90-ih letih 19. stoletja. Prišli so Nemci in angažirali okoliške ljudi, da so zgradili \"skele,\" kar bi poslovenili kot \"oder.\" Podeste so povezali z \"lestvami,\" narejenimi iz posekanih dreves in tako prišli do vhoda. V jami so precej časa delali in menda našli bakren sodček. Za naslednji dan so najemniki dali domačinom prosto. Ko pa so le-ti spet naslednji dan prišli k jami, ni bilo več ne Nemcev, ne sodčka.\n\n![Začetek prečenja.](https://jknm-novice.s3.eu-central-003.backblazeb2.com/bosna-decembra-2013-25-12-2013/slika_2.jpg)\n\n![\"Kekec\" nad \"samotnim breznom.\"](https://jknm-novice.s3.eu-central-003.backblazeb2.com/bosna-decembra-2013-25-12-2013/slika_3.jpg)\n\nTorej, počasi smo napredovali po bolj ali manj ozki polici in se vmes povzpeli še za eno polico više. Sproti smo delali prečko in se tako varovali pred padcem v 50 m globino. Do skel je še nekako šlo, potem pa je bilo potrebno premagati še 10 m vertikale navzgor po dokaj gladki steni, kar je bil kar zajeten zalogaj. Na kolikor sem pač dosegel, sem zabil fix in se počasi približeval vhodu. Tako rekoč na pragu pa mi je zmanjkalo elektrike v Hiltiju in razočarani smo se morali obrniti v dolino. Kasneje se je potrdil rek, ki ga je izrekel Vlado, da je vsaka stvar za nekaj dobra. In res. Šli smo v vas Mačkići, kjer so ravno \"pekli rakiju\" in obrazi so bili takoj bolj veseli. Seveda ni šlo brez degustacije sveže \"rakije\" in domače pesmi. Za povrh pa nas je domačin še odpeljal do tabora. Pozno zvečer pa smo si ogledali še žurko v lokalni gostilni - zelo glasno in zakajeno, sicer pa odlično vzdušje.\n\n![Vlado pri počitku nad \"samotnim breznom.\"](https://jknm-novice.s3.eu-central-003.backblazeb2.com/bosna-decembra-2013-25-12-2013/slika_4.jpg)\n\n![Skele.](https://jknm-novice.s3.eu-central-003.backblazeb2.com/bosna-decembra-2013-25-12-2013/slika_5.jpg)\n\n![\"Kekca\" nad Skelami in pod  jamo.](https://jknm-novice.s3.eu-central-003.backblazeb2.com/bosna-decembra-2013-25-12-2013/slika_5b.jpg)\n\n![Kuhanje žganja in domača pesem.](https://jknm-novice.s3.eu-central-003.backblazeb2.com/bosna-decembra-2013-25-12-2013/slika_6.jpg)\n\nNaslednji dan smo kljub \"feštanju\" pozno v noč, zelo kmalu nadaljevali z nedokončanim in kmalu prišli v jamo, jo pregledali in izmerili. Ugotovili smo, da se je na jami kar pošteno delalo, saj je večji del rovov prekopan, na nekaterih delih pa tudi lomljeno kamenje. Material je v glavnem naložen ob straneh že tako nizkega in ozkega rova. Je pa precej blata, kar ravno nismo pričakovali. O kakšnem zakladu pa ni bilo ne duha ne sluha. Na koncu 50 m rova je malo večji prostor, deloma tudi razširjen in se nadaljuje v ozek kamin, kar pa nam zaradi zelo spolzkega terena ni uspelo pogledati. Jamo so menda sredi in konec 70-ih let obiskali planinci ali jamarji iz Čačka, kaj so uspeli narediti, pa nam ni bilo poznano. Po meritvah pa se je začelo zahtevno razopremljanje. K sreči ni bilo nobenih težav, le bolj počasi je šlo, a še vedno hitreje kot opremljanje. V taboru pa smo na vrv spustili še Vladimirjeve otroke.\n\n![Pogled iz jame na dolino.](https://jknm-novice.s3.eu-central-003.backblazeb2.com/bosna-decembra-2013-25-12-2013/slika_7.jpg)\n\n![Sotrpina v vhodnem delu jame.](https://jknm-novice.s3.eu-central-003.backblazeb2.com/bosna-decembra-2013-25-12-2013/slika_8.jpg)\n\n![Sledi vrtanja predhodnikov.](https://jknm-novice.s3.eu-central-003.backblazeb2.com/bosna-decembra-2013-25-12-2013/slika_9.jpg)\n\n![Vlado pri spuščanju iz Skel.](https://jknm-novice.s3.eu-central-003.backblazeb2.com/bosna-decembra-2013-25-12-2013/slika_10.jpg)\n\n![Podmladek pri treningu.](https://jknm-novice.s3.eu-central-003.backblazeb2.com/bosna-decembra-2013-25-12-2013/slika_11.jpg)\n\nZadnji dan pa sva z Jožetom šla izmerit še prvi dan obiskano jamo, uspela pa sva tudi za silo razširiti ožino, a se za tlačenje čeznjo nekako nisva odločila. Se nama je \"zelo\" mudilo domov. Po povratku v tabor je sledilo pospravljanje in pakiranje ter seveda obvezen obisk pri gostitelju, kjer smo se pogovorili o opravljenem delu ter nadaljnjih raziskavah. Zadovoljni smo se razšli v upanju na čimprejšnje snidenje.\n\n![Zaslužena \"Zadnja večerja.\"](https://jknm-novice.s3.eu-central-003.backblazeb2.com/bosna-decembra-2013-25-12-2013/slika_12.jpg)\n\n![Mi trije smo najboljši par - Jože, Vlado in Andrej.](https://jknm-novice.s3.eu-central-003.backblazeb2.com/bosna-decembra-2013-25-12-2013/slika_13.jpg)\n\nNa tem mestu se zahvaljujem gostitelju Vladimiru Mačkiću in njegovi družini za topel sprejem in skrb za naju ter seveda vsem domačinom, ki so nas odprtih rok sprejemali, kjer koli nas je vodila raziskovalna pot. Na poti domov sva se ustavila še \npri Luki Kukriću v Banja Luki. Ravnokar je prebolel težko bolezen in se nam\n zato ni mogel priključiti pri raziskovanju.\n\nUživali v raziskovanju neznanega podzemlja Manjače: Vladimir Mačkić, Jože Stopar in Andrej Gašperič."
  },
  {
    "id": 364,
    "markdown": "# Čaganka in 19 jamarjev\n\nKer je bilo letošnje poletje, ki je po navadi za\nraziskovanje jam najbolj produktivno obdobje, bolj mokro, smo posledično tudi v\nČaganki bolj malo delali. Pa še takrat ko smo, nas je pošteno pralo. Firbec se\nje vse bolj oglašal in komaj smo dočakali soboto, 4. oktobra, ko je bila\nnapoved zadovoljiva. In ker je jamarjev od vsepovsod, ki bi si Čaganko želeli\nogledati, veliko, se nas je za tokratno akcijo nabralo skoraj preveč. Na srečo\nse jih je kar lepo število zaradi različnih vzrokov premislilo, a kljub temu se\nnas je pri bivaku pri Čaganki v soboto zgnetlo 19 napora željnih firbcev! Nekaj\nse nas je k jami napotilo že v petek, da smo vse pripravili, zjutraj, ko smo se\nzačeli zbujati in so začeli prihajati tudi ostali, pa nas je že krepko pralo.\nNenapovedano. Kot politi cucki smo vedrili pred bivakom in blebetali in se\nzaradi dežja sploh nismo hoteli v luknjo spraviti, dokler se na čemernem nebu\nkončno ni malce svetlobe pojavilo, da smo stisnili zobe, na hitro razporedili\nekipe in se odpravili. Zadnji šele okoli desete ure dopoldne! Kljub temu, da je\nČaganka ogromna jama, so bili na poti ves čas zastoji, naenkrat toliko jamarjev\ntudi ona ne more enostavno pogoltniti. V Akustični dvorani smo Jakličev kofe iz\ntermovke spili, še malo poklepetali, ker že dolgo nismo, potem pa odšli vsak na\nsvoj konec delovišča. Jure s svojo predrago Niko v Južni rov, Dejan in Tico v\nkamin, Petra, lovca na pajke, smo že vmes nekje pustili (se je bolj počasi\nspuščal, ker je ves čas oprezal naokoli za beštijami), ostali smo se pa na dno\nodpravili. Ja, prav ste prebrali. Jaklič, ki je praznoval že 62 pomladi, se je\nodločil, da je dovolj zafrkancije in da gre kar dol pogledat, kaj imamo to za\neno čudo na dnu, da smo non-stop tam. Da ima dovolj kondicije, da pride dol, je\npojasnil. Ker v jami pri spustu še najmanj kondicije porabiš, to pokuriš, ko\ncrkuješ nazaj gor, sem izrazil nekaj pomislekov, a me je kar hitro odpravil,\nnaj se zase brigam, vmes se je pa tudi Tina vase zagledala in ugotovila, da je\nše mlada in natrenirana in da ona tudi gre. In smo šli.\n\n![Bi šli ali ne bi šli?](https://jknm-novice.s3.eu-central-003.backblazeb2.com/caganka-in-19-jamarjev-07-10-2014/1.jpg)\n\n![Enega za pogum …](https://jknm-novice.s3.eu-central-003.backblazeb2.com/caganka-in-19-jamarjev-07-10-2014/2.jpg)\n\n![… in gremo!](https://jknm-novice.s3.eu-central-003.backblazeb2.com/caganka-in-19-jamarjev-07-10-2014/3.jpg)\n\nNa dnu v Kalahariju smo se spet na več delovišč razdelili,\nda je ropotalo in odmevalo iz vseh koncev, kot v rudniku s Sneguljčico in\nmilijon palčki, največ nas je pa garalo pri postavitvi bivaka na 450 m pod površjem, ki ga\npotrebujemo za oddih po napornem delu, preden se ven zapodimo. Smo dol vse prinesli,\nnas je bilo dovolj ... So se kuhale juhice, pile kavice in čaji, čas je\nmineval, mi smo se pa nadvse dobro imeli. Jasna, ki je skrbela za površinsko\ndogajanje (kuhanje in pečenje) pri zunanjem bivaku, je povedala, da je prek\njamarskega telefona, ki ga imamo potegnjenega na dno, ves čas samo smeh\nposlušala!\n\nA ker je vsega luštnega enkrat konec, se je tudi tlaka na\ndnu končala in smo odšli ven. Kot zadnji Marko E., Matic in jaz, ki smo meander,\nki gre v globino, širili. No, roko na srce, najbolj ga je širil Marko, midva\nsva ga pa iz bivaka spodbujala in moralno podpirala! V srednjem bivaku smo še\nBoletu, Mojci, Tini in Andreju pomahali ter zasedli njihova še topla sedišča,\nda smo scmarili eno vročo cedevito, potem smo pa vlakec spet ujeli že v\nizhodnih šahtih. Zadnji je iz jame pokukal Marko E., ki je zadnji šaht prav\npozersko preplezal s tehniko lestvic, za kar potrebuješ veliko energije, a na\nžalost tega nihče ni opazil. No, opazila sva z Maticem, a sva se pretvarjala,\nda nisva! Okoli tretje ure zjutraj smo od jame družno odkorakali proti bivaku,\nkjer sta naš še budna čakala Klemen in Teo s kotlom Jasninega vročega prebranca\nin pečenicami ter tekočimi dobrotami, ki sta jih prinesla zunanja podpornika\nakcije Jernej in Borivoj. Smo se preoblekli, malce očistili, pojedli, potem pa\nše ob ognju malo posedeli, ker se že dolgo nismo videli, v postelje pa zavlekli\nšele okoli pete ure zjutraj. Vstali pa v nedeljo že ob devetih, ker je Srečko\nže na ogenj naložil in kofe pristavil.\n\n![Bivak postavljen, kuhinja deluje s polno paro!](https://jknm-novice.s3.eu-central-003.backblazeb2.com/caganka-in-19-jamarjev-07-10-2014/4.jpg)\n\n![Bole globoko razmišlja, kako globoko je.](https://jknm-novice.s3.eu-central-003.backblazeb2.com/caganka-in-19-jamarjev-07-10-2014/5.jpg)\n\n![Matic je trdo garal …](https://jknm-novice.s3.eu-central-003.backblazeb2.com/caganka-in-19-jamarjev-07-10-2014/6.jpg)\n\nSmo še malce akcijo verbalno obnovili, pospravili in se\ndomov odpravili, še preden so gospod župnik na gumb pritisnili za opoldansko\nzvonjenje. Vsi zadovoljni z akcijo, celo Bole se je zahvalil za povabilo,\npreden me je izbrisal iz telefona! In ker sta bili na dnu prvič tudi dve\nženski, Mojca in Tina, za nobenega možaka več ne bo izgovora, da se ne da!\n\n![Mojca zaskrbljena, ker ve, da bo morala še pisati o vtisih.](https://jknm-novice.s3.eu-central-003.backblazeb2.com/caganka-in-19-jamarjev-07-10-2014/7.jpg)\n\n![V nedeljo zjutraj pa že vsak na svojem telefonu …](https://jknm-novice.s3.eu-central-003.backblazeb2.com/caganka-in-19-jamarjev-07-10-2014/8.jpg)\n\nSem bil pa dan kasneje, ko so si boleče mišice malce\nopomogle, da sem lahko telefon vzel v roko, nadvse presenečen. Namreč, v JKNM\nimamo navado, da vsakega, ki prvič obišče Čaganko, zaprosimo za par vrstic o\nvtisih. In se je izkazalo, da je bil za mnoge hude jamarje, ki so sodelovali na\ntokratni akciji, spust na dno naše blatne krasotice in potem vzpon na površje,\nlažji del! Mojca je recimo napisala: »Ma, sem vedla, da se te Ciganke ne bom\ntak hitro losala! :-) Sem mislila, da je bil najtežji del akcije včeraj, ko sva\nz Boletom tri ure prala opremo v Koupi, a se mi zdi, da bo še najtežje kaj\nspesnit. Ker pa ste to vi in ker še kdaj pridem/va do bivaka, se potrudim in\npričaram stavek ali dva. Hvala še enkrat za vabilo, za hrano in pijačo, pa za\nšnopc v bivaku, ki je tam bil, pa ga za nas ni bilo in se vidimo spet na\ncigojnariji ali pri nas na buzoriranju.«\n\nPa Andrej, ki je tabor zapustil takoj, ko je iz luknje\npogledal, ker je moral čez par ur že na nek njihov tradicionalen pohod, mi je v\nponedeljek po telefonu povedal, da sem ga ravno v gozdu pri drveh dobil in da\nraje še en teden seka kakor kaj napiše, je na koncu skoraj popustil, da bo,\nampak na roke, da računalnik ima za slikce gledat … Se torej ne dam, jih lovim\nkot picke po dvorišču in vzpodbujam in ko bodo vsi poslali, dopolnimo novico.\n\nSodelovali: Jasna Šinigoj, Dejan Šenet, Matija Gašperič,\nKlemen Mihalič, Andrej Jaklič, Srečko Vidic, Damijan Šinigoj, Anže Tomšič, Borivoj Ladišić, Jernej Tramte,\n(JKNM) Marko Erker (JD Logatec), Nika Ogorevc, Jure Tičar (JK Brežice), Matic\nBoršnak, Tina Bizjak (JK Velenje), Teo Delić (DZRLJ), Peter Kozel, Mojca in\nBoštjan Vrviščar (JKŽ).\n\n## Vtisi udeležencev [dodatek 10.10.2014]\n\nPri Čaganki ste Novomeščani dobro poskrbeli, da smo bili praktično vsi zunanji pred prvim obiskom fino napsihirani. Zaradi ožin, pa blata, vode, morda tudi globine. Zase moram reči, da sem bil takoj presenečen, saj te jama za dol grede najprej pozdravi z obilico kapnikov, ponvic, jezer in ostalega nakita, tako da blata skoraj nisem opazil. Potem je začelo pa vedno bolj drseti in zadeve so postale zanimivejše. Pa pride Game over/Play again in smo se začeli tlačit skozi serijo ožin, ki so solidno prehodne, a sem vseeno nemalokrat pomislil, da nosila že zdavnaj ne pridejo do tam. Kapo dol vsem, ki ste širili začetne ožine, sam bi že zdavnaj prej nehal kopat. In skozi vse te ožine smo prišli do Kalaharija. Fantastičen prostor za pogledat in za bivak. Čisto ena druga jama. O tem, kaj smo spodaj počeli, ne bi izgubljal besed, tako da samo še to: jama je večinoma res lepo opremljena, kjer to ne drži, je pa še vedno zelo v redu. Pa še opomnik samemu sebi: še najbolj se nablatiš na poti gor.\n\n<b>Marko Erker, JD Logatec</b>\n\nŠe samo sebe sem presenetila, ko sem se v soboto znašla na zbornem mestu pred bivakom JKNM. Kraj mi je bil poznan, saj sem dve leti nazaj v teh Kočevskih gozdovih opravljala izpit za jamarja pripravnika. Odločitev, da sem zjutraj vstala ob 5.40, je bila zgolj zaradi želje po osvojitvi jame z zloglasnim renomejem ... Češ, Čaganka je pa RES zajeb*** jama ... In pa dejstvo, da se je v jamo odpravljala ekipca ljudi, s katerimi sem vedela, da bo zelo luštno. Prvih 250 m globine je minilo kot za šalo. Par večjih brezen, kjer je po štriku šibalo kot pri norcih. Edino škoda, ker s sabo nisem imela tamočne luči, tako da si jih nisem uspela dobro ogledat. (P.S.: Ne smem pozabit omenit, da me je na dnu 70 m brezna čez vodo nesel Šini, tako da so moji gojzarji ostali suhi ... Šini, še enkrat hvala!). Na dnu akustične dvorane sem bila še popolnoma fit, tako fizično kot psihično (in suha), zato sem pristala na priključitev skupini, ki se je odpravljala na dno Čaganke postavit bivak (Matic, Marko, Šini in Andrej). Globlje ko smo šli, več je bilo ožin in vmesnih stopenj, ki so se vlekle kot kurja čreva. Nekje na globini -300m sem se počasi že začela spraševati: Ajajaj, Tina, kako bo kaj zgledal tvoj povratek? Ampak sem se hitro pomirila – lepo počasi in umirjeno, pa bo! :-) Ko smo se pretolkli do Kalaharija, sem bila zelo vesela. Jupi, osvojila sem trenutno dno Čaganke! Ampak že ob ideji, da bi se mi med vračanjem nazaj, meni ali komur koli drugemu kaj zgodilo, sem se hitro zresnila. Dejstvo je, da te iz teh ožin »živ boh« ne reši! Vsaj ne v enem kosu ali vitalnem stanju. Na dnu smo se zadržali kar nekaj časa. Postavili smo bivak, se najedli, malo poslikali, potem pa začeli z vračanjem. Na poti ven je iz mojih ust vsake toliko ušla kakšna kletvica, predvsem takrat, ko sem pritisnila na katero pred nekaj urami pridelanih modric ali ko enostavni ni šlo ne gor ne dol ali ko sem se zastonj dvignila, ker mi krol ni zagrabil (le zakaj ne, ha!?). Čista sreča me je obšla, ko smo do bivaka na -250 m prikorakali Mojca, Bole in jaz. Vedela sem, da še »malo«, pa smo zunaj (se pravi še 2 do 3 ure). Od utrujenosti me je že pošteno zeblo, zato še dobro, da je Bole skuhal čaj. Ko smo enkrat štartali iz Akustične nazaj, pa štrika ni in ni hotelo biti konca. Krčevite bolečine v nogah so se jačale, energije je že pošteno primanjkovalo. Lahko samo rečem, hvala bogu, da sem imela pomoč z Mojčine strani, ki je 2/3 jame nesla mojo transportko, sicer bi bilo energije še manj in vzpenjanje po štrikih še težje. Kot mnogim pred mano, se je tudi meni uspelo »skopati« v tolmunčku na dnu 70-metrce. Zanimiva izkušnja, ni kaj! Dragi raziskovalci Čaganke, ali se vam ne zdi, da bi bil sedaj že čas, da na tem mestu morda postavite vrvno ograjco? :-) Čisto pred vrhom, nekje na zadnjih 70 m štrika, je moja motivacija drastično padla. Tu pa gre zahvala Boletu, ker me je bodril do konca. V predzadnjem breznu sem mu že skoraj verjela, da je to zadnji štrik, potem pa sta se, glej ga, zlomka, pojavili še kar dve sidrišči. Umazana, utrujena, premočena sem po osemnajstih urah čagankiranja pokukala na »svetlo« nekaj po tretji uri zjutraj.\n\nVtisi v strnjeni obliki: zeloooo športna jama, blata na tone, »luštne« ožince, super ekipa, pa osebni rekord glede zahtevnosti jame in bivanja v podzemlju.&nbsp;Še enkrat hvala vsem, ki ste me prenašali! :-)\n\n<b>Tina Bizjak, Koroško Šaleški jamarski klub »Speleos-Siga« Velenje</b>\n\nPriznam, ko sem zaslišal ime Čaganka, so mi noge pogosto malce trznile. Težka jama, ožine, voda, blato ... Pred vhodom sem bil malce previden, pri izhodu pa ravno prav utrujen. Zadovoljen in očaran. Naslednji dan sem pa spoznal, da je ena težjih stvari glede Čaganke pranje opreme! :-)\n\n<b>Matic Boršnak, Koroško Šaleški jamarski klub »Speleos-Siga« Velenje</b>\n\n»A spet greš v Čaganko?« je bilo slišati iz kuhinje na moje besede o tem, da sem prejel vabilo na akcijo čez 10 dni. Odgovor je bil pritrdilen, vprašanje pa bolj kot ne retorične narave. Kako pa naj bi se človek uprl obisku najgloblje Dolenjske jame. Jame, v kateri je treba še dosti tega najti (tudi z biološkega vidika) in prijetni družbi, ki sta jo z vabilom zagotovila Novomeška domačina – Šini in Klemen. Torej, naslednja sobota naj bo.\n\nV Čaganki sem bil že večkrat, tudi živali sem nabiral večkrat, a še vedno nisem zadovoljen. Manjkata mi vsaj dve zadevi od treh, ki bi omogočile opustitev rovarjenja po jami. K temu se bom vrnil nekoliko pozneje. O prvem obisku jame si lahko preberete na <a href=\"/novica?id=311\" target=\"_blank\">tej strani</a>. Ta je bil tudi značilen z vidika ustvarjanja socialnih kontaktov in od tu naprej je vse šlo lažje. Morda je k temu pripomoglo tudi to, da nisem glasno izražal svojega mnenja o ponosu Dolenjske – cvičku. Prihodnji obiski so prinesli seznanja o temu, da v jami vsako zimo preživi velika kolonija netopirjev, predvsem velikih in malih podkovnjakov, ter da v jami živi večje število različnih vrst hroščev iz rodov Anophthalmus, Laemostenus, Typhlotrechus, Leptodirus, Parapropus, Bathyscimorphus . Verjemite mi, to je precej. Ni pa nemogoče, da bi obstajal še kakšen rod, ki ga nisem dobil.\n\nPresenečenje zadnjega obiska so bile ličinke vrbnic (Lat. Plecoptera) na sigastih kopah z vodnim tokom, na globini čez 400 m. Vrbnice so površinske žuželke, čigar ličinke živijo v vodi, po dokončanem razvoju pa odrasli letajo na kopnem. Nekaj, kar nikakor ne sodi v jame. In kako so takšne živali prispele tja? Natančnega odgovora, na žalost, ne morem podati. Lahko pa špekuliram, da se s površine v jamo steka manjši potoček, ki jih tja tudi zanese. Za njih je to, po vsej verjetnosti, kraj smrti, za druge živali pa vir hrane in življenja. Kljub presenečenju pa se tudi tokratni obisk ni končal z izpolnitvijo želja. Spet nisem srečal dedka Mraza, ki bi izpolnil listo mojih želja, povezanih s Čaganko:\n\n1)\tSpet nisem našel dvobarvne pijavke. Že četrtič. Tico jo je našel na začetku leta in jo ni vzel – NAPAKA!!! Vsaj fotografiral jo je – bravo Tico, pomembna pomoč in spodbuda!!! Bila bi to posebna najdba za Slovenijo. Prva take vrste pri nas. Širše sorodstvo te pijavke je razširjeno od Hercegovine na jugu, do Like na severu. Gre za specializirane jamske pijavke, med katerimi so nekatere čisto nenavadnega videza, npr. Croatobranchus mestrovi iz globokih jam na Velebitu.\n\n![Levo je pijavka, ujeta v izvirskemu jezeru jame Rudnica VI pri Tounju na Hrvaškem. Zelo verjetno ista vrsta, ali njej zelo podobna, poseljuje tudi Čaganko. Na desni strani je pa »bizarno« sorodstvo iz velebitskih globin – Croatobranchus mestrovi.](https://jknm-novice.s3.eu-central-003.backblazeb2.com/caganka-in-19-jamarjev-07-10-2014/crvicek.jpg)\n\n2)\tTudi željo po specializiranem jamskem hrošču, ki živi na jamskih stenah s tenkim filmom mezeče vode (t.i. higropetriku), nisem utelesil. V Čaganki je za tega zagotovo kar nekaj življenjskega okolja, za katerega menim, da ima te lastnosti. Tovrstne živali poznamo iz Bosne in Hercegovine, Črne Gore, Hrvaške (tik čez mejo – Gorski Kotar) in Italije. Le pri nas jih še nismo našli. Menda bomo enkrat tudi v tem uspeli.\n\n3)\tNivo freatičnih voda, povezanih s Kolpo ali Dobličico, še vedno ni dosežen. Nekaj deset metrov je še vedno vmes in svinja še vedno sanja o koruzi. Vendar, že tokrat je ekipa prišla nekaj metrov bližje. Preboj do freatika bi pomenil srečanje s celo paleto novih živali iz teme (za to jamo, seveda) – človeškimi ribicami, jamskimi ježki , slepimi postranicami in jamskimi kozicami.\n\nPo pregledu želja in trenutnih zmožnosti ne preostane nič drugega, kot pripraviti se na naslednji obisk. Na uspešni prihodnjič!\n\n<b>Teo Delić, DZRLJ</b>\n\nZaradi velike želje ter po dveh poskusih, da se spustim do dna trenutno še ne do konca raziskanega brezna Čaganke, ki bi po močni plohi kmalu  spet padla v vodo, sem v soboto zjutraj vseeno nadaljeval pot in se končno v avtu preoblekel. S strahospoštovanjem do globine in ožin je želja zmagala, tudi zaradi tovariških nasvetov, spodbud in pomoči smo drug za drugim brez zapletov drseli v globino. Vse je šlo gladko, tudi skozi ožine, čeprav me je vse bolj skrbel povratek. Malo pred ciljem nekako ni šlo skozi »ožinico«, šele v tretjem poskusu sem zdrsnil skozi. HURA!\n\nNa cilju smo postavili bivak, pomalicali (tudi toplo juhico) in si ogledali oba možna nadaljevanja na -450m.\n\nSkrbel me je povratek in tudi ta čas je prišel. Pred mano je šla Mojca, za mano pa Tina in kolega Bole, kot je določil Šini. Mojca me je pri vsaki ožini počakala in mi s prusikom potegnila transportko navzgor do naslednje ožine ( HVALA, Mojca!). Tudi jaz sem pomagal Tini in tako smo brez zapletov lepo počasi lezli proti vrhu. Skrb je počasi izginjala. Ko smo prišli iz ožin novih delov, sem naprej nadaljeval sam, ostali so se ustavili v srednjem bivaku. Od tam sem že malo bolj poznal pot in tako sem v jutranjih urah srečno prilezel iz jame. Pričakal me je Klemen in pogostil z dobrim, toplim prebrancem.\n\nČestital mi je za uspeh, še sam sem bil presrečen nad sabo! :-) Kmalu sem pospravil opremo in  se odpravil proti domu (ura je bila že pozna), ker sem imel v planu v nedeljo zjutraj še pohod iz Žužemberka v Hinje, kar sem tudi realiziral.\n\nŠe enkrat HVALA VSEM za spodbudo in pomoč!&nbsp;HURA IN SREČNO!!!! :-)\n\n<b>Andrej Jaklič, JKNM</b>\n\nMi pravi Bole en dan, da bova šla spet v Čaganko pogledat, saj fantje ponovno vabijo, pa prvič nisva uspela v taozke dele priti, pa zdaj še ni snega, pa da vidimo, če tale čiganka res lahko z našo Bužo tekmuje in katera bo dala krepkim fantom bolj sopihat.\n\nIn smo se zbrali v zgodnjih urah, ko bi lahko še sladko spala, da sem se lahko prepričala, da dolenjski kolegi nič ne zaostajajo za ljubljanskimi v brzini, saj se jim nič kaj zelo v jamo ni mudilo.\n\nNekako se nam je vendarle uspelo po ekipah nabrati, pa potem zlagoma v jamo pokapljati. Do prvega bivaka je spust potekal zame bolj, za Boleta pa manj udobno, saj ga je odkrušen oprimek pahnil v jezerce neznane globine. Je bil pač potem naslednjih sedemnajst ur po levi strani premočen, ampak zeblo pa ga kljub lagodnemu tempu menda ni.\n\nSpodnje dele jame so fantje tako lepo poslikali, da sem gladko drsela skoznje. Šini je v Buži točno povedal: v Čaganki kar padaš skozi, v Buži pa se vlečeš in plaziš in kar ne vidiš konca.\n\nDrugi bivak s čisto pravim dolenjskim udobjem: juhice, kavica in zvoki glasbenih želja. Za dušo sprehod po prostornem, z glino zapolnjenem starem rovu, očaranost ob samotnem slapu.\n\nPod zvezdnato nebo so nas privabile omamne vonjave toplega pasulja in ostalih dobrot, ki nam jih je pripravila skrbna Jasna, kar je bilo vredno triurnega pranja blatne robe v Kolpi naslednji dan.\n\nFantje in dekleta, vsaka vam čast! Za vse, za krasno jamo, za napor, ki ga vdano sočno premagujete in za neumorno veselje, ki ga širite med nas!\n\n<b>Mojca Vrviščar, JKŽ</b>\n\nPrvi štrbunk v jezero na dnu sedemdeset metrce, ali povedano drugače, moj prvi obisk najglobljega brezna na Dolenjskem, Čaganke. Obisk omenjenega brezna je bil pogojen s točno določenim namenom – preveriti, ali držijo naše domneve, da v tem delu Slovenije biva še ena, morda za znanost povsem nova vrsta prave podzemeljske suhe južine. Moram priznati, da se mi je priložnost obiska Čaganke ravno v tem terminu ponudila bolj po sreči kot po planu. Izvedel sem, da novomeškega jamarji planirajo nekoliko večjo akcijo in sem seveda takoj zagrabil priložnost ter se skupaj z njimi in jamarji iz nekaterih drugih jamarskih klubov podal v »hades« Bele krajine. Dan se je zame zaradi kar precej dolge vožnje – iz Maribora v Belo krajino – začel kar hitro, zato se nisem kaj preveč obiral. Z Boštjanom in Mojco Vrviščar smo se dobili na bencinski črpalki v Črnomlju, od koder smo pot nadaljevali proti jamarskem bivaku. Bolj kot smo se približevali bivaku, bolj je dišalo po kavici, torej nas je nos vodil v pravo smer. Tam sem spoznal tudi ostale jamolazce s katerimi smo izmenjali nekaj besed. Med drugim sem spoznal tudi stanovskega kolega iz Biotehniške fakultete v Ljubljani, Tea Delića, ki je tukaj že opravil nekaj bioloških raziskav. Oba sva bila vesela spoznanja, da se tu in tam še najde kak biolog, ki se z prostovoljno klati po naših s podzemeljsko favno zelo bogatih jamah. Glavni koordinator akcije, Šini, nas je najprej opremil s potrebnimi informacijami in akcija se je lahko začela. V brezno sem se odpravil z drugo skupino in že med spustom po prvih dveh štrikih pozorno oprezal za živalmi na stenah. Največ sem si obetal v nižje ležečih predelih, zato se nisem kaj preveč obremenjeval, da v začetnih delih nisem našel nobene iskane živali. Po nekaj malega tlačenja skozi ozke prehode sem se uspel prebil do vrha sedemdeset metrce, se pripnem na štrik in se pričnem počasi spuščati… Čez nekaj trenutkov si rečem le VAUUU, to brezno je resnično fantastično, še posebej fascinantni so kapniki, mimo katerih se je potrebno previdno spustiti. Sledi čmok v prvo jezero. Firbec me enostavno ni pustil naprej, da ne bi najprej na hitro prečekiral sten, ki se nahajajo v okolici prve poličke. Sedaj že malo nestrpen, ampak še vedno poln upanja se spustim približno 20m nižje, kjer štrbunknem v spodnje jezero. Odpravim se še malo naprej po rovu, vendar kaj hitro spoznam, da nima smisla nadaljevati, saj so stene v tem predelu povsem suhe. Počakam še par minut na ostale, ki so se po štriku spuščali za mano. Spregovorili smo par besed, si dejali srečno in odšli vsak svojo pot, saj je bila to moja končna postaja. Nato se je začelo resno delo. Z največjo mero pazljivosti in pozornosti sem podrobno pregledal vse primerne stene v okolici, dokler me zaradi tacanja po vodi ni pričelo rahlo zebsti v noge. Pripnem se na štrik in pričnem zares počasi žimariti po štriku in hkrati pregledujem stene, če bi morda ugledal mrcino, veliko približno 1mm, zaradi katere sem na to sobotno jutro prevozil dobro polovico naše kurje dežele. Počasi prilezem na poličko, kjer sem sicer že porabil nekaj časa za pregledovanje, in nadaljujem z delom. Sedaj že nekoliko bolj nestrpen in nejevoljen, a še vedno dovolj motiviran za delo, tako da so minute letele kot sekunde ali morda še hitreje. Ni čudno, da sem predvideni dobri dve uri raztegnil na skoraj štiri ure raziskovanja. Nato sem se počasi sprijaznil z že znanim dejstvom, da po navadi tistega kar iščeš zagotovo ne najdeš ob prvem obisku, in se odločil za odhod iz jame. Kot že tolikokrat doslej sem si ponovno dokazal, da moja kondicija ni ravno na vrhunskem nivoju, zato sem se do vhoda kar precej namatral. Po premaganem zadnjem štriku se od vhoda napotim proti bivaku. Že od daleč zaznam vonj po dimu, saj je Jasna zakurila za kuho pasulja, tokrat vegetarijanskega. Ponudi mi pijačo in vztraja naj vendar nekaj pojem. Ni me bilo potrebno ravno pretirano prositi, kljub temu da sem že bil v stiski s časom. Kljub temu sem ponujeno hitro pomalical, se zahvalil in poslovil ter krenil proti avtu, saj me je čakala še dolga vožnja proti domu. Poln pozitivnih vtisov, kljub temu da nisem dosegel želenega cilja, sem odločen, da to jamo v bližnji prihodnosti še obiščem. V prvi vrsti sem hvaležen jamarjem, da so me vzeli s seboj in s tem pravzaprav omogočili to moje prvo raziskovanje.\n\n<b>Peter Kozel</b>"
  },
  {
    "id": 365,
    "markdown": "# Skrivnost v jami Bajonetka na Kočevskem Rogu\n\nDa nekatere jame na Kočevskem Rogu skrivajo »tajne« iz druge svetovne vojne, smo jamarji že večkrat ugotovili. Na terenski akciji januarja letos sem v dnu manjše, a globlje, vrtače na območju Kraljevega kamna našel polšno. Odprtina je bila velika za približno dva GPS-a. Skozi odprtino se je videl lepo obokan rov, ki je po nekaj metrih zavil, tako da nisem videl, kako je v nadaljevanju.\n\n![Polšna se je odpirala v dnu globlje vrtače. Čez vhod se je zrušilo večje drevo, danes že močno strohnelo.](https://jknm-novice.s3.eu-central-003.backblazeb2.com/skrivnost-v-jami-bajonetka-na-kocevskem-rogu-26-10-2014/slika_1.jpg)\n\n![Prvotni vhod je bil velik za dva GPS-a.](https://jknm-novice.s3.eu-central-003.backblazeb2.com/skrivnost-v-jami-bajonetka-na-kocevskem-rogu-26-10-2014/slika_2.jpg)\n\n![Skozi odprtino se je videl lepo obokani rov.](https://jknm-novice.s3.eu-central-003.backblazeb2.com/skrivnost-v-jami-bajonetka-na-kocevskem-rogu-26-10-2014/slika_3.jpg)\n\nŠele meseca maja sem našel čas, da sem se lotil širjenja vhoda, a je bila skala ob vhodu nekoliko pretrda. Zaradi velikega in že precej strohnelega debla, ki je padlo čez vhod, nisem imel dovolj prostora, da zamahnem z macolo.\n\n![Vhod po širjenju meseca maja.](https://jknm-novice.s3.eu-central-003.backblazeb2.com/skrivnost-v-jami-bajonetka-na-kocevskem-rogu-26-10-2014/slika_4.jpg)\n\nK jami sem se vrnil pred kratkim ter z macolico in špico okrušil skalo nad vhodom ter se spustil v notranjost.\n\n![Sedaj je bil vhod lepo prehoden.](https://jknm-novice.s3.eu-central-003.backblazeb2.com/skrivnost-v-jami-bajonetka-na-kocevskem-rogu-26-10-2014/slika_5.jpg)\n\nTakoj sem opazil, da je bil vhod nekdaj veliko večji, a ga je zaprla velika podorna skala, ki se je skotalila s pobočja vrtače.\n\n![V jami takoj opazimo, da je vhod zaprla velika podorna skala.](https://jknm-novice.s3.eu-central-003.backblazeb2.com/skrivnost-v-jami-bajonetka-na-kocevskem-rogu-26-10-2014/slika_6.jpg)\n\nJama sestoji iz padajočega rova, dolgega 10 m ter še 5 m bolj ravnega rova, ki se nadaljuje za ovinkom. Na tleh leži podorno kamenje, stene in strop so lepo zasigani. In zdaj o skrivnosti: proti koncu jame sem med kamni opazil dva naboja. Ko sem odmaknil večji ploščati kamen, se je odprl depo s številnimi naboji, ki so bili precej korodirani in zarjaveli. Nekateri so bile še vstavljeni v »šaržer«.\n\n![Depo z naboji.](https://jknm-novice.s3.eu-central-003.backblazeb2.com/skrivnost-v-jami-bajonetka-na-kocevskem-rogu-26-10-2014/slika_7.jpg)\n\nDober meter stran sem opazil nekaj precej strohnelih konzerv, na koncu jame pa bajonet, ki je bil tudi zelo zarjavel.\n\n![Zarjavele in korodirane konzerve.](https://jknm-novice.s3.eu-central-003.backblazeb2.com/skrivnost-v-jami-bajonetka-na-kocevskem-rogu-26-10-2014/slika_8.jpg)\n\n![Bajonet.](https://jknm-novice.s3.eu-central-003.backblazeb2.com/skrivnost-v-jami-bajonetka-na-kocevskem-rogu-26-10-2014/slika_9.jpg)\n\nVse kaže na ostanke iz druge svetovne vojne. Jama bi lahko služila vsaj za začasno skrivališče ali zaklonišče. Tudi naboji so bili shranjeni za kasneje. Mogoče se je mogoče skala na vhod zvalila že v času vojne, tako da je onemogočila vrnitev v jamo. Ali pa se njeni uporabniki iz neznanih razlogov niso vrnili v jamo, skala pa se je skotalila na vhod enkrat kasneje? Kdo ve?"
  },
  {
    "id": 325,
    "markdown": "# Predstavitev v Ajdovski jami\n\nV soboto, 9. novembra 2013, je potekal pohod od Podgrada do Ajdovske jame na Radohi. Tam smo izvedli interaktivno prestavitev jamarstva in Jamarskega kluba Novo mesto. Pohod smo organizirali člani JKNM v sodelovanju s Petrom Štangljem, ki ima prodajo in servis koles. Približno 60 pohodnikov se je zbralo v Podgradu, od koder so krenili na pohod. Ustavili so se v Pristavi v bližnjem hramu, kjer so se okrepčali s čajem ter nadaljevali po gozdnati Radohi do Ajdovske jame.\n\n![Pred vhodom v Ajdovsko jamo.](https://jknm-novice.s3.eu-central-003.backblazeb2.com/predstavitev-v-ajdovski-jami-12-11-2013/slika_1.jpg)\n\nMedtem smo jamarji uredili in zavarovali spust v jamo po strmem vhodnem delu do prostrane podzemske dvorane. Z agregatom pred vhodom smo v jamo napeljali elektriko za oskrbo računalnika in projektorja. Zaslon je bila vertikalna stena dvorane, na katero smo projicirali slike. Tako smo dobili nekakšno 3D projekcijo.\n\n![Predstavitev v jami se je začela.](https://jknm-novice.s3.eu-central-003.backblazeb2.com/predstavitev-v-ajdovski-jami-12-11-2013/slika_2.jpg)\n\nNajprej je Andrej Hudoklin pripravil predavanje o pomenu dolenjskega krasa, Mihael Rukše pa je udeležence seznanil z dejavnostjo Jamarskega kluba Novo mesto, z raziskovanjem krasa na Radohi, po Sloveniji in tudi v tujini, kjer smo raziskovali kras v Bosni in Hercegovini. Ob slikovnem gradivu pa so si udeleženci lahko ogledali še letošnji kolesarski izlet Podgurje tour. Na koncu smo si ogledali še kratek jamarski film, katerega avtor je Klemen Mihalič.\n\n![Andrej je pokazal tudi hrošča drobrovratnika.](https://jknm-novice.s3.eu-central-003.backblazeb2.com/predstavitev-v-ajdovski-jami-12-11-2013/slika_3.jpg)\n\nNamen pohoda je bil ozaveščanje ljudi, da se zavedajo lepot narave, da je čista in je ne onesnažujemo. Predvsem na Dolenjskem imamo veliko onesnaženih jam. Jame, ki ležijo ob cestah in poteh so lahko dostopne ter posledično zelo onesnažene. Želeli smo, da si udeleženci lahko ogledajo vsaj delček dolenjskega podzemlja. Namen predstavitve v jami pa je bil skozi film, sliko in besedo seznaniti udeležence pohoda s krasom Radohe in Slovenije ter pokazati pohodnikom, kaj se nahaja blizu nas. Predstaviti smo jim želeli, kaj je kras in kaj so jame, kakor tudi naše delo na tem področju ter povedati nekaj lepih jamskih zgodb.\n\n![Predstavitev je potekala v soju karbidovk.](https://jknm-novice.s3.eu-central-003.backblazeb2.com/predstavitev-v-ajdovski-jami-12-11-2013/slika_4.jpg)\n\nAjdovska jama na Radohi je bila odkrita leta 1988, pravzaprav so jo odkrili fantje iz Uršnih Sel. Jamo so verjetno poznali že prej, ker je na Radohi med prvo in drugo svetovno vojno obratovala žaga in so bili gozdovi v okolici jame močno posekani, nedaleč od vhoda pa je potekala trasa gozdne železnice. Tisti fantje so v vhodnem delu jame našli neobičajno glineno posodico. Za jamo smo jamarji izvedeli, ko je posodica priromala v Dolenjski muzej. Arheologi so ugotovili, da gre za redko najdbo iz bronaste dobe. Potem smo jamo raziskali, izmerili in narisali. Ugotovili smo, da gre za jamo udornega nastanka, njen poligon je dolg dobrih 50 m. Vidi se, da se je v preteklosti strop v vhodnem delu sesul. Strm vhodni del jame in tla dvorane prekrivajo podorni bloki, ki so v končnem delu zasuli potencialno nadaljevanje.\n\n![Načrt Ajdovske jame, avtor Andrej Hudoklin iz leta1988.](https://jknm-novice.s3.eu-central-003.backblazeb2.com/predstavitev-v-ajdovski-jami-12-11-2013/nacrt.jpg)\n\n![Pogled na veliko in prostrano dvorano, na tleh so podorni bloki.](https://jknm-novice.s3.eu-central-003.backblazeb2.com/predstavitev-v-ajdovski-jami-12-11-2013/slika_5.jpg)\n\nPohoda so se od jamarjev udeležili Andrej Jaklič, Mateja Luzar, Davorin Dobaj ter Tanja Rukše z otroci. V pripravi jame smo sodelovali Mihael Rukše, Klemen Mihalič, Andrej Hudoklin, Marjan Grah, Uroš Mervič in Borivoj Ladišić. Fotografije je posredoval udeleženec pohoda Blaž Štangelj."
  },
  {
    "id": 326,
    "markdown": "# Ogled Radoške jame\n\nPo predstavitvi JK Novo mesto v <a href=\"/novica?id=325\" target=\"_blank\">Ajdovski jami na Radohi</a> smo se odpravili v sosednjo Radoško jamo, ki po dimenzijah prekaša sicer precej veliko Ajdovsko jamo. V jami smo naredili nekaj lepih fotografij, ki predstavijo vso velikost jame. Že sam vhod je vreden občudovanja. Veliko zevasto vhodno odprtino obkrožajo navpične stene, kar kaže, da se je strop jame zrušil in ves glavni rov zatrpal s podornimi bloki.\n\n![Pred vhodom.](https://jknm-novice.s3.eu-central-003.backblazeb2.com/ogled-radoske-jame-13-11-2013/slika_1.jpg)\n\nZa vhodom se po strmem podoru, ki ga sprva prekriva prst, listje in les, spustimo v široko podorno dvorano, ki res preseneča s svojimi dimenzijami.\n\n![Spust v notranjost.](https://jknm-novice.s3.eu-central-003.backblazeb2.com/ogled-radoske-jame-13-11-2013/slika_2.jpg)\n\n![Podorno kamenje v vhodnem delu prekriva prst, listje in les, ki se sipajo skozi vhod.](https://jknm-novice.s3.eu-central-003.backblazeb2.com/ogled-radoske-jame-13-11-2013/slika_3.jpg)\n\nPodorna dvorana je resnično velik prostor. Na tleh so vseskozi veliki podorni bloki, ki se valijo vse do konca jame. Bloki so verjetno zasuli morebitno nadaljevanje.\n\n![Vhodna dvorana ima ogromne dimenzije.](https://jknm-novice.s3.eu-central-003.backblazeb2.com/ogled-radoske-jame-13-11-2013/slika_4.jpg)\n\n![Na tleh jame ležijo veliki podorni bloki.](https://jknm-novice.s3.eu-central-003.backblazeb2.com/ogled-radoske-jame-13-11-2013/slika_5.jpg)\n\n![Dnevna svetloba vdira daleč v notranjost jame.](https://jknm-novice.s3.eu-central-003.backblazeb2.com/ogled-radoske-jame-13-11-2013/slika_6.jpg)\n\nPod steno dvorane so odpira 7 m globoko brezno, ki se nadaljuje z lepo zasiganim delom.  Ta del je bil urejen za obisk. Na Radohi je med 1. in 2. svetovno vojno delovala žaga, po planoti je bila speljana tudi gozdna železnica. Danes so po trasi železnice urejene gozdne ceste. Lastnik žage je svoje stranke peljal v Radoško jamo. Za spust v brezno so bile narejene lesene stopnice, njihovi ostanki še vedno ležijo na dnu brezna. Tudi vhodni del jame je bil primerno opremljen za lažji dostop.\n\n![Brezno, ki je bilo opremljeno z lesenimi stopnicami.](https://jknm-novice.s3.eu-central-003.backblazeb2.com/ogled-radoske-jame-13-11-2013/slika_7.jpg)\n\nPri ogledu jame smo sodelovali Andrej Hudoklin, Blaž Štangelj, ki je obenem avtor vseh fotografij ter Borivoj Ladišić."
  },
  {
    "id": 328,
    "markdown": "# Pomoč planincem pri postavitvi ferate\n\nPo jamarski akciji, smo se  27. oktobra 2013 odzvali prošnji planincev iz okoliških krajev. Že nekaj časa je bilo govora, da bi na hrib Mehovo, kjer je nekoč stal grad Mehovo, postavili ferato po skalni steni in s tem dodali dodano vrednost turi in nekaj novega pohodnikom, ki jih ni malo.\n\nIz Wikipedie lahko preberemo: \"Grad so po vsej verjetnosti pozidali grofje Višnjegorski v 12. stoletju. Leta 1162 je omenjen njihov ministerial vitez Hartwik de Micho. Prvič je bil omenjen leta 1215 kot castrum Michow. V 2. polovici 13. stoletja je bil grad v lasti Habsburžanov, ki so ga leta 1277 dali v zastavo goriškemu grofu Albertu II. V prvi polovici 14. stoletja se je na Mehovo preselil Viliem Mengeški, katerega nasledniki so se poimenovali po Mehovem. Leta 1374 po smrti zadnjega goriškega grofa oziroma po izumrtju istrske veje Goriški grofov, je grad prešel v last Celjskih. Vendar so si dediščino lastili tudi Habsburžani, ki so grad leta 1376 »pro forma« podelili v zastavo Hermanu I. Po izumrtju Celjskih leta 1456 grad ponovno pridobijo Habsburžani, ki ga dajo naprej v zakup. Leta 1472 je oskrbnik in poveljnik gradu L. pl. Kozjak; leta 1490 G. pl. Khreig; v začetku 16. stoletja sta grad in posestvo zastavljena Baltazarju Mindorferju.\n\n![Grad v Valvasorjevem času. Slava vojvodine Kranjske, 1689.](https://jknm-novice.s3.eu-central-003.backblazeb2.com/pomoc-planincem-pri-postavitvi-ferate-20-11-2013/slika_kr_neki_002.jpg)\n\nGrad so večkrat napadli Osmani, ki pa ga niso nikoli zasedli. Leta 1515 so ga zavzeli in opustošili uporni kmetje. Valvasor je zapisal, da so takrat ubili graščaka Baltazarja Mindorferja, njegovo ženo in dva sinova. Grad so potem obnovili in na njem so se vrstili zakupniki: od leta 1540 do 1548 je zastavni gospod H. Puchler; leta 1603 pa K. pl. Jurič. Okrog leta 1657 so odročni grad takratni lastniki grofje Paradaiser opustili in se preselili v novo pozidano graščino Ruperčvrh. Ko je Valvasor leta 1679 grad upodobil, je še stal. Do leta 1848 so bile ohranjene še mogočne grajske razvaline, nato pa so jih porabili za zidanje šole in obnovo baročne cerkve in župnišča v Podgradu ter za postavitev božjepotne Marijine kapele pri Vinji vasi.\"\n\nKo smo prispeli na vrh je bila vsa oprema že pripravljena. Posekali smo grmovje, kjer naj bi šla pot in zavrtali luknje za sidrišča. Sledila je fiksacija klinov in poteg jeklenice čez ušesa sidrišč. Slabe 3 ure smo porabili za 6 sidrišč, preko katerih premagamo okoli 10 m višinske razlike.\n\n![Pričetek in razlaga delovanja naše opreme.](https://jknm-novice.s3.eu-central-003.backblazeb2.com/pomoc-planincem-pri-postavitvi-ferate-20-11-2013/dsc_58961.jpg)\n\n![Okolica z gozdnim delom Rasen.](https://jknm-novice.s3.eu-central-003.backblazeb2.com/pomoc-planincem-pri-postavitvi-ferate-20-11-2013/dsc_58981.jpg)\n\n![Garača z velikim strojem.](https://jknm-novice.s3.eu-central-003.backblazeb2.com/pomoc-planincem-pri-postavitvi-ferate-20-11-2013/dsc_59221.jpg)\n\nSodelovali: Miha Primc, Tanja Šušteršič, Mateja Mervič, Uroš Mervič, planinci in domačini."
  },
  {
    "id": 329,
    "markdown": "# Jame pri Hinjah\n\nKonec novembra 2013&nbsp; sva z Andrejem Jakličem ter domačinom raziskala nekaj jam pri Hinjah. Najprej smo obiskali že registrirano Vovčičkovo jamo. Preveril in popravil sem lego, potem sva se spustila tudi v notranjost. Jama je močno onesnažena, smeti se od dna vhodnega brezna valijo vse do dna jame. Ker  gre le za kosovni odpad brez organskih odpadkov, je bilo v jami kar znosno. Gre za 24 m globoko brezno v dveh stopnjah. Skoraj na dnu sem med odpadki našel cel kup injekcij. Kakor sta povedala domačina, tu daleč naokrog ni nobene zdravstvene ali veterinarske ustanove, tu ne živi noben zdravnik ali medicinska sestra. Od kod potem injekcije v jami?\n\n![Andrej v vhodu Vovčičkove jame.](https://jknm-novice.s3.eu-central-003.backblazeb2.com/jame-pri-hinjah-12-12-2013/slika_1.jpg)\n\n![Odpadki na dnu vhodne stopnje.](https://jknm-novice.s3.eu-central-003.backblazeb2.com/jame-pri-hinjah-12-12-2013/slika_2.jpg)\n\n![Kup injekcij.](https://jknm-novice.s3.eu-central-003.backblazeb2.com/jame-pri-hinjah-12-12-2013/slika_3.jpg)\n\nSledilo je raziskovanje jame s strmim vhodnim rovom, ki se konča z 22 m dolgo dvorano. Skozi široko 9 m globoko brezno se spustimo v spodnjo dvorano, ki je dolga 26 m. Dolžina jame je 56 m, globina pa 22 m.\n\n![Vhod v jamo z dvema dvoranama.](https://jknm-novice.s3.eu-central-003.backblazeb2.com/jame-pri-hinjah-12-12-2013/slika_4.jpg)\n\n![Andrej v lepo zasigani zgornji dvorani.](https://jknm-novice.s3.eu-central-003.backblazeb2.com/jame-pri-hinjah-12-12-2013/slika_5.jpg)\n\nRaziskala sva še 16 m globoko enostavno brezno, nastalo ob razpoki. Domačin Edo je o breznu povedal dve zanimivi zgodbi. Kot mladenič se je spustil v brezno in sicer tako, da je v stene brezna prečno zagozdil kole in se po njih spustil do dna. Ker pa je natančno opisal notranjost brezna, sva mu verjela. Druga zgodba je lovska. V brezno naj bi padel obstreljeni divji prašič.  Lovec se je po vrvi spustil v brezno, na dnu pa ga je napadel ranjeni prašič, tako da se je moral podvizati ven. Naslednji dan se je v brezno (tudi po vrvi) spustil drugi lovec in prašiča pokončal. Kaže, da so bili domačini kar uspešni z improviziranim spustom v brezno, midva z Andrejem pa niti slučajno brez vrvne tehnike.\n\n![Vhodna stopnja, v kateri je domačin zagozdil kole, da se je spustil na dno. Je mogoče?](https://jknm-novice.s3.eu-central-003.backblazeb2.com/jame-pri-hinjah-12-12-2013/slika_6.jpg)\n\nRaziskovanje smo zaključili z ogledom in merjenjem Gričarjevega skedenca. Skozi širok zevajoči vhod se po podornih skalah spustimo v lepo okroglo dvorano. Tu naj bi se v 2. svetovni vojni skrivali domačini. V dnu dvorane so ostanki kurišča. Kaže, da so v jami velikokrat kurili, saj so stene močno zasajene. Prav nad kuriščem stoji mogočen kapniški steber, ves črn od saj.\n\n![Velik zevajoči vhod v skedenc.](https://jknm-novice.s3.eu-central-003.backblazeb2.com/jame-pri-hinjah-12-12-2013/slika_7.jpg)\n\nIzkupiček akcije so tri nove jame ter merjenje slabo dokumentirane jame. Sodelovali smo Andrej Jaklič, domačin Edo Tomšič ter Borivoj Ladišić."
  },
  {
    "id": 331,
    "markdown": "# Ponikve\n\nNa Kočevskem Rogu je kar nekaj večjih zatravelih površin. Ena izmed njih so tudi Ponikve, kamor se človeku splača iti napolniti baterije, saj je v poletnem času tam izjemno lepo.\n\nV bližini je Franci med sečnjo lesa pred tednom opazil manjši vhod in dihalnik. Z Antonom sva se 8. decembra 2013 odpravila zadeve raziskati. Franci je vhod hitro našel, le za moje dimenzije je šlo kar na trdo in tesno, saj je vhod manjši. Izmerili smo enostavno brezno globine 9 m, z nadaljevanjem nekje 3 m nad tlemi. Tam se rov 3 m poševno spusti in preide v brezno - kamen pade malce globje od dna dvorane. Skozi špranjo sem porinil fotoaparat, zadeve nismo širili, za prebiti pa je skala debeline 15 cm.\n\n![Vhod](https://jknm-novice.s3.eu-central-003.backblazeb2.com/ponikve-15-12-2013/dsc09943.jpg)\n\n![Tudi medved Tonček je še pred kratkim lomastil mimo brezna.](https://jknm-novice.s3.eu-central-003.backblazeb2.com/ponikve-15-12-2013/dsc09954.jpg)\n\nV bližini smo pričeli z odpiranjem dihalnika. Kamen kar veselo poskakuje navzdol, vendar za preboj potrebujemo še eno akcijo. Dim je veselo vlekno notri. Nazaj grede smo se ustavili še pri vodoravni jami plitvo pod površjem. Malce smo pogledali notranjost, del je dokaj lepo zasigan, registrirana še ni. Vendar bodo prihodnje meritve verjetno pokazale pozitivno diagnozo.\n\n![Vodoravna jama.](https://jknm-novice.s3.eu-central-003.backblazeb2.com/ponikve-15-12-2013/dsc09956.jpg)\n\nJamarili smo Anton Tramte, Franc Vidmar, Uroš Mervič."
  },
  {
    "id": 334,
    "markdown": "# Čaganka – šiba proti 400 m\n\nSem pretekla dva vikenda, še pred novim letom, starim frendom Novomeščanom bivak pred jamo pokril s pločevino, pa so me v zahvalo na poden Čaganke na -364 m povabili, da se malo sprostim po napornem krovstvu. Super!, sem si rekel, pa saj itak si moram tud jaz nabrat plus točke za transportno potapljaško ekipo za v Kostanjeviško jamo, ki sledi prvi vikend v februarju. A da ne bi v najgloblji krasotici Kočevskega Roga užival samo jaz, sem s sabo povabil še Perota in Urbana. Slednji se je lepot Čaganke tja do -200 m še sveže spominjal, zato je rajši z mamico in očijem odšel na družinski izlet, Pero pa je na lepote že malo pozabil in mi sklenil slediti.\n\nZmenjeni smo bili malo pred dvanajsto pred bivakom, a šiht je šiht in sem moral posel najprej dokončat, zato je prišlo do zamika. Pred nami sta na poden okrog sedme zjutraj odpeketala že Srečko in Anži, s Klemnom sva ju odhitela zamenjat okoli pol tretje popoldne, Šini in \"Špricarček\" pa sta še malo kasneje za nama odnesla na dno rezervno baterijo in sendvičke za Klemija. Aaa, pa saj bi kmalu na Jerneja pozabil. Ja, kot vedno, nekdo pozabi kombinezon doma, tokrat je bil to Jernej, ki ga nikakor ni mogel najti - ne v bivaku in ne okrog njega. Pa še sreča, da se je to zgodilo, kdo bi pa drugače za žerjavico skrbel tam zunaj - mu je Šini namreč zabičal, da ne bi slučajno mrzla žerjavica bla, ko pridemo ven okoli polnoči. Da bomo zagotovo lačni in se bodo klobase prilegle!\n\n![Čista Klemen in Dare pred vstopom v jamo.](https://jknm-novice.s3.eu-central-003.backblazeb2.com/caganka-siba-proti-400-m-09-01-2014/1_s.jpg)\n\n![Čista Šini in Pero pred vstopom v jamo.](https://jknm-novice.s3.eu-central-003.backblazeb2.com/caganka-siba-proti-400-m-09-01-2014/2_s.jpg)\n\nS Klemnom sva torej skočila v jamo in padala stopnjo za stopnjo dokaj hitro ter se srečala s prvo ekipo, ki je hitela proti površju v meandrih med Game Overjem in podnom. Anži in Srečko sta povedala, da nista imela preveč sreče s širjenjem, čeprav je Srečko Srečko. Kar kmalu smo se poslovili, midva sva odpujsala na dno in se začela zaletavati v meander, dokler nama nista pošli bateriji! Je prišel čas »marende« in s tem tudi Šini, Špricarček ter poln akumulator. Malo smo pomalicali, poklepetali, pa en energijski hmeljev napitek spili, le Pero je menil, da bo prehiter za ven, če ga nagne in ga je raje prepustil ostalim.\n\n![Hmeljev energijski napitek za večjo moč za delo na trenutnem dnu.](https://jknm-novice.s3.eu-central-003.backblazeb2.com/caganka-siba-proti-400-m-09-01-2014/4_s.jpg)\n\nŠini in Pero sta po opravljeni dolžnosti odpujsala proti izhodu, da se ne bi čakali na štrikih, midva s Klemijem pa sva se še parkrat zaletela v meander, dokler nisva stala na njegovem dnu, tik nad breznom, kjer kamen pada v dokaj prostrano dvorano vsaj 15 m globoko. Tudi odmev v ozadju je soliden in ko sva tako z glavo za zabavo razbila meander v globino vsaj 2,5 m, se nama je končno spraznila še zadnja Hiltijeva baterija, hkrati z njo pa skoraj tudi najini. Za dober las nama je zmanjkalo energije za preboj meandra, a sva vseeno z dobro voljo še midva odpujsala proti bivaku na -200, kjer sva imela obljubljen kofe.\n\n![Srečanje nekje na sredini, spuščajoči se Pero in dvigajoča se Srečko in Anži.](https://jknm-novice.s3.eu-central-003.backblazeb2.com/caganka-siba-proti-400-m-09-01-2014/3_s.jpg)\n\nMe je ves čas, čez vse jebene ožine spreletaval občutek, da naju v bivaku na -200 ne bo pričakal samo kofe, in res sta bila tam še vedno sogarača. Kako malo je treba, da je človek, tako globoko v dreku, srečen par minut, le ves premražen prijatelj te mora pozdraviti spod cerade v bivaku! Kofe je bil že mrzel, a je vseeno pasal kot vroč! Pero je parkrat zaklel ko hudič, kako je mrzlo zunaj, ko je moral ven izpod cerade, da sva se midva s Klemijem spravila pod njo, pa se nisem kaj dosti sekiral.\n\n![Vroča kava v rokah v bivaku na -200 m povzroči, da utrujeni Pero v hipu zadrema.](https://jknm-novice.s3.eu-central-003.backblazeb2.com/caganka-siba-proti-400-m-09-01-2014/5_s.jpg)\n\n![Proti mrazu tudi polivinil pomaga, da mraz tako ne grize v kosti.](https://jknm-novice.s3.eu-central-003.backblazeb2.com/caganka-siba-proti-400-m-09-01-2014/6_s.jpg)\n\nČez uro sva se zapodila za njima in kmalu po startu se je Klemnu, ki je plezal za mano, v Akustični dvorani razklenila prsna prižema (krol). Na srečo na dokaj položni vzpetini, da je lahko obvladal nepričakovani pripetljaj. Na ravninskem delu sva \"zimprovizirala\" novo plezalno tehniko ter nadaljevala z izhodom iz jame.\n\nJe minilo kar nekaj časa, da sva drug za drugim pokukala iz \"krasoprasice\" ter kot ponavadi ugibala, koliko je ura. Klemi je domneval, da je dve zjutraj, jaz sem bil prepričan, da je največ ena po polnoči. Sva se odločila, da bova čas preverila pri bivaku, pa tudi, ali je še kdo pokonci in ali je še kaj hmeljevega napitka ostalo.\n\nHej, hej!, se je zaslišal od bivaka glas civiliziranega Jerneja in v isti sapi je še povedal, da je pravkar preklical reševalno intervencijo! KAJ?! Kaj se je pa zgodilo? Ja, mislil sem, da je z vami kaj narobe, ko vas do štirih zjutraj ni bilo ven! Kaj, ma ne me hecat, štiri je ura?! Pa saj se do zjutraj še napit ne bomo mogli!\n\nNa koncu smo vsi veseli, da je vse OK in da jama gre, veseli enega, dva, tri odprli, Šini je kofe scmaru, Jernej klobase spalu, nato pa smo se počasi počasi odpravili v bivak (pa ne v tistega na -200!). Le Pero Špricarček in jaz sva ob ognju vztrajala, je bilo za naju še prezgodaj, pa sva še enega prevrnila, da se je začel dan delat.\n\nSem potem ugotovil, da so premajhen bivak naredili in sem se spomnil, da je bilo tudi nekaj govora o ležiščih na podstrešju. Ja, madona, eden pa ja mora biti taprvi, zato mi je Pero kamp posteljo na podstrešje zabrisal in glih za glih, da sem jo raztegnil. So tudi na podstrešju s placom šparali!\n\n![Dare je imel najbolj prostorno spalnico.](https://jknm-novice.s3.eu-central-003.backblazeb2.com/caganka-siba-proti-400-m-09-01-2014/7_s.jpg)\n\nSmo se matral k duše v vicah: Anže Tomšič, Srečko Vidic, Damijan Šinigoj, Klemen Mihalič, Jernej Tramte, Pero Gliha (JK Krka) in Dare Hribar (JK Krka).\n\nFoto: Jernej Tramte in Damijan Šinigoj."
  },
  {
    "id": 335,
    "markdown": "# Čaganka – rekordnih 400!\n\nLetošnje leto smo na naši spletni strani pričeli s prekrasno novico o uspešnem širjenju meandra v Čaganki, ki je že skoraj popustil in nam dovolil pokukati globlje od trenutnih 366 metrov. V nedeljo pa je bil naš trud ponovno poplačan, ožina je razširjena, Čaganka pa poglobljena ... in to na magičnih ter sedaj še težko dojemljivih 400 metrov!\n\nZgodba o podiranju globinskega rekorda se je pričela pred skoraj dvema letoma in pol, ko je bilo odkrito nadaljevanje v nove dele na globini 244 metrov. Od takrat dalje so se raziskovalno širitvene akcije odvijale tudi večkrat mesečno, v zadnjem mesecu dni pa smo opravili kar 5 delovnih akcij. Raziskovali kaj dosti nismo, saj smo v povprečju jamo poglabljali za manj kot 5 metrov na akcijo, vedno znova in znova nas je ustavila neprehodna ožina ali pa preozek meander.\n\n![Tico na dnu brezna pred meandrom na globini 364 metrov.](https://jknm-novice.s3.eu-central-003.backblazeb2.com/caganka-rekordnih-400-15-01-2014/slika_1.jpg)\n\nPreteklih akcij je bilo preveč, da bi jih opisoval, pomembnejše pa so bile tako ali tako objavljene. Enako velja tudi za prvo letošnjo, na kateri je Daretu in Klemnu ostal še približno meter meandra, ki jima je preprečil spust v novo brezno.\n\n![Zunanja ekipa.](https://jknm-novice.s3.eu-central-003.backblazeb2.com/caganka-rekordnih-400-15-01-2014/slika_2.jpg)\n\nPo celotedenskem zbiranju termina in garačev za ponovni spust na trenutno delovišče smo se na koncu odločili za nedeljo, v jamo pa sva odšla Tico in jaz. Šini pa je zunaj s pomočjo Dejana in Jasne od  bivaka do jame in naprej razpeljal kabel za vox telefon ter tako vzpostavil povezavo z bivakom v jami na globini 200 m. Prvi je v jamo odšel Tico, pred pričetkom ožjih delov pa sva vrstni red zamenjala, saj so iz njega prihajali premočni vetrovi. Dobrih sto metrov nad deloviščem sem ugotovil, da sva v Šinijevem avtu pozabila pritrdišča. Ker brez njih ne bi šlo, se je Tico vrnil po vponke in ploščice do bivaka v Severnem rovu, nato pa sva pičila dalje. Do dna sva potrebovala slabi dve uri, ravno toliko časa pa sva potem širila meander, da je bil pripravljen za spust v novo brezno.\n\n![Zadnji popravki v meandru.](https://jknm-novice.s3.eu-central-003.backblazeb2.com/caganka-rekordnih-400-15-01-2014/slika_3.jpg)\n\nPrvo stopnjo je Srečko že prejšnjič izmeril z laserjem, ki je pokazal 14 metrov. A brezno se nadaljuje še v treh stopnjah, ki spominjajo na kanjon, do ocenjene globine 394 metrov. Tam se odpre manjša, a razgibana dvorana. Po dveh stopnjah sva se spustila še za kakšnih 6 do 7 metrov, kjer naju je ustavil obetaven meander, globok najmanj 8 metrov.\n\n![Opremljanje stopnjastega brezna.](https://jknm-novice.s3.eu-central-003.backblazeb2.com/caganka-rekordnih-400-15-01-2014/slika_4.jpg)\n\n![Tico pred meandrom na globini 400 metrov.](https://jknm-novice.s3.eu-central-003.backblazeb2.com/caganka-rekordnih-400-15-01-2014/slika_5.jpg)\n\nNajina dosežena globina je bila približno 400 metrov, vendar moramo upoštevati še napako merilnega instrumenta za ocenjevanje globine, ki sva ga uporabljala. Morda sva dosegla kakšen meter manj, kot sva ocenila, a jama se še nadaljuje in tudi globinskega potenciala imamo še dosti. Na dnu sva opazila še neko (jamsko?) žival, še najbolj je spominjala na pijavko, le da je bila nekoliko večja.\n\n![Nekaj, kar v tem trenutku ne vemo natančno, kaj bi lahko bilo.](https://jknm-novice.s3.eu-central-003.backblazeb2.com/caganka-rekordnih-400-15-01-2014/slika_6.jpg)\n\nKer sva bila že pozna, sva se hitro odpravila proti površju, saj sva zunanji ekipi obljubila, da se jim do pete ure popoldan javiva prek vox telefona v bivaku na 200 m. Tico je plezal prvi, zato je tudi on najprej javil veselo novico o doseženi globini, kasneje pa sem jo moral potrditi še jaz, saj mu niso povsem verjeli. Privoščila sva si manjši počitek, za daljšega ni bilo časa, saj je bil golaž zunaj že skoraj kuhan. Ven sva prilezla ob sedmi uri zvečer, za celoten vzpon pa porabila dobre 4 ure.\n\n<video align=\"center\" src=\"https://www.youtube.com/embed/ZTrsrENwb60\" width=\"80%\" isUpload=\"true\" />\n\n![Blatna, kot vedno.](https://jknm-novice.s3.eu-central-003.backblazeb2.com/caganka-rekordnih-400-15-01-2014/slika_7.jpg)\n\nOb ognju naju je pričakal le še Šini, ki je bil od polaganja kabla skoraj tako utrujen kot midva, saj je prekopal skoraj celo pot od bivaka do jame. Postregel nama je z golažem, midva pa njemu z informacijami iz jame. Kmalu za tem so že sledili klici radovednežev, ki se nama niso uspeli pridružiti, a so si že rezervirali prihajajoče vikende, v katerih bomo Čaganko še poglobili ter izmerili na uradno globino. Gremo do 500!\n\nV jami in zunaj nje smo delali: Damijan in Jasna Šinigoj, Dejan Šenet, Marko Pirc, Matija Gašperšič in Anže Tomšič.\n\n## Dodatek 15.1.2014 ob 12. uri\n\nNo, Šini je glede pijavke povprašal biologa in člana DZRJ Ljubljana Tea Delića. V nadaljevanju objavljamo povzetek njegovega maila:\n\n\"Ta\nglista, ki ste jo našli, je v bistvu pijavka. Večina pijavk, ki jih dobiš pri\nnas je plenilskih, le nekaj jih je krvosesih.\n\nV\njamah dinarskega krasa so zelo pogoste pijavke iz rodu Dina. Nekatere vrste so\npopolnoma prilagojene jamskemu življenu. Tudi pobarvanost odgovarja temu, saj\nso znane tako nekoliko bolj svetle variante (svetlo sive), kot tudi\npopolnoma razbarvane (podobne so barvi človeške ribice). Znani so tudi osebki kot\nje ta, ki je neke vmesne faze. Gre za predvsem vodne živali, a so spretne tudi na\nkopnem. Da\ngre res za pijavko, se da videti tudi na vaših fotografijah, saj so vidni njeni priseski - z njimi je celo pritrjena na steno.\n\nTeo Delić\"\n\n## Dodatek 15.1.2014 ob 20. uri\n\nKomentar dr. Borisa Sketa, univ. dipl. biologa:\n\n\"V takih\nrazmerah bi si pa upal domnevati, da gre res za troglobionta [<a href=\"http://sl.wikipedia.org/wiki/Drobnovratnik\" target=\"_blank\">pravo jamsko žival</a>]. Glede na lego pa\nje mogoča celo pripadnost čisto troglobiotski samostojni veji (clade)&nbsp;Dina\nabsoloni - Croatobranchus, ki sega od Črne gore do Ogulina, pri nas pa\nnjenih pripadnikov še nismo našli. Vsekakor zelo 'intriguing' najdba!\n\nPozdrav, <br>Boris\"\n\n## Dodatek 15.1.2014 ob 20.20 uri\n\nKomentar komentarja:\n\n\"Pi***, kljub temu da smo\ndobro raziskana krpa krasa, zmeri so nove stvari. Ne mor'š verjet!'\n\nTeo Delić"
  },
  {
    "id": 340,
    "markdown": "# Mraznica alias Štorovka\n\nKo Srečko vabi v jamo, vedno obeta in če z njim raziskuješ, se slej kot prej najde kakšna globoka – kar se je izkazalo že pri Čaganki in kasneje Šumeči polšni. Njemu jih enostavno nikoli ne zmanjka in samo še medvedi in polhi vedo za več jam.\n\n![Parkirala sva na glavni cesti, ki povezuje Črnomelj s Kočevjem.](https://jknm-novice.s3.eu-central-003.backblazeb2.com/mraznica-alias-storovka-31-01-2014/slika_1.jpg)\n\nTokrat je bil namen širiti ožino na -60 metrih v jami Mraznica na Poljanski gori, zelo blizu Šumeče polšne. Kot kaže Srečkova statistika raziskovanja, se jame dokaj pogosto zaprejo pri nekje od -60 do -70 metrov. Če te jama od tu naprej spusti, potem šiba globoko. Upam, da pri Mraznici to drži, kar ne gre dvomiti, saj je prepih v njej tako močan, da so se na Srečkovem raztrganem kombinezonu vse niti postavile v horizontalen položaj. Sem že pomislil, da sem gravitacijsko diz-orientiran. Kakorkoli, na akcijo sva se odpravila v nedeljo, 26. januarja, dan po planu, saj je v soboto snežilo. Kljub temu sva morala avto pustiti na glavni cest in se peš odpraviti eno uro do jame, kar je v snegu priporočljivo, saj se hitro najde kak dihalnik za naslednjič.\n\n![Srečko že šteje novo jamo.](https://jknm-novice.s3.eu-central-003.backblazeb2.com/mraznica-alias-storovka-31-01-2014/slika_2.jpg)\n\n![Lepa so ta jamarska pota.](https://jknm-novice.s3.eu-central-003.backblazeb2.com/mraznica-alias-storovka-31-01-2014/dsc_0578.jpg)\n\n![Tudi za drevesa je zima težka.](https://jknm-novice.s3.eu-central-003.backblazeb2.com/mraznica-alias-storovka-31-01-2014/dsc_0556.jpg)\n\n![Še lepše kot čarobno.](https://jknm-novice.s3.eu-central-003.backblazeb2.com/mraznica-alias-storovka-31-01-2014/dsc_0568.jpg)\n\nDim iz zasneženih skal je nakazoval, da sva pri jami. Hvala bogu, ker so se mi palci na nogah že precej ohladili. Hitro sva smuknila na toplo, kmalu je postalo vroče in posledično tudi mokro. Nekaj od švica, večinoma pa od vode, ki se je iz enega brezna razpršeno pretakala v drugo.\n\n![Srečko je pripravljen na spust.](https://jknm-novice.s3.eu-central-003.backblazeb2.com/mraznica-alias-storovka-31-01-2014/dsc_0605.jpg)\n\nSrečko se je prvi z macolo zapodil v ožino, jaz pa sem počasi začel zmrzovati za njegovim hrbtom. Zavedajoč se tega, mi je ponudil menjavo, ki sem jo z veseljem sprejel. Klub močnemu udarjanju z macolo po skali ni bilo veliko topleje, saj sem desno ritnico vseskozi namakal v potoček, ki je šibal v neznane globine. Po treh urah mlatenja sva odnehala malo pred koncem ožine, seveda kot »pametnejša«, slavje pa prihranila za naslednjič. Sicer za ožino ni videti, da bi se razširilo za več kot pred njo, vendar močan prepih nakazuje na nekaj velikega ..., mogoče tudi prehod v Šumečo polšno, ki je z globino 166 m in dolžino preko pol kilometra ena večjih jam na Poljanski gori. Zaradi nadaljnjih raziskav sva jamo pustila opremljeno.\n\n![Slika pove vse.](https://jknm-novice.s3.eu-central-003.backblazeb2.com/mraznica-alias-storovka-31-01-2014/dsc_0643.jpg)\n\nKot se spodobi, sva šla pozdraviti še Alenko v Bistrici in ob krušni peči podelila sveže informacije. Ime Mraznica je jama dobila zaradi številnih  mraznic (štorovk) v neposredni bližini, zatorej, ko boste naslednjič našli mraznice dobro preglejte okolico, ker se lahko med njimi skriva vhod v jamo.\n\nZimarila in jamarila sva Srečko Vidic in Jernej Tramte."
  },
  {
    "id": 341,
    "markdown": "# Prijetno s koristnim\n\nV soboto, 22. marca 2014, je v breznu Dvojna katedrala in v jami Stropnica na\n  Poljanski gori potekala vaja Jamarske reševalne službe,. Na njej\n  so sodelovali štirje centri (Velenje, Ljubljana, Novo mesto in Kranj)\n  ter člani Jamarskega kluba Novo mesto. Na pobudo JKNM in Tomaža\n  Grdina smo glasbeni skupini Dan D predlagali posneti video spot v podzemlju in\n  jih s pomočjo reševalne vrvne tehnike spustili v jamo, hkrati pa\n  smo posneli tudi vse jamarskoreševalne dejavnosti.\n\n![Brifing.](https://jknm-novice.s3.eu-central-003.backblazeb2.com/prijetno-s-koristnim-25-03-2014/brifing.jpg)\n\n![Pregledna karta.](https://jknm-novice.s3.eu-central-003.backblazeb2.com/prijetno-s-koristnim-25-03-2014/pregledna_karta.jpg)\n\n![Ni kaotično?](https://jknm-novice.s3.eu-central-003.backblazeb2.com/prijetno-s-koristnim-25-03-2014/ni_kaoticno.jpg)\n\n![Filmski detajl iz jame. Foto Jaka Šuln.](https://jknm-novice.s3.eu-central-003.backblazeb2.com/prijetno-s-koristnim-25-03-2014/filmski_detajl_iz_jame.jpg)\n\n![Snemalna ekipa.](https://jknm-novice.s3.eu-central-003.backblazeb2.com/prijetno-s-koristnim-25-03-2014/snemalna_ekipa.jpg)\n\n![V menzi \"Pri koritu\".](https://jknm-novice.s3.eu-central-003.backblazeb2.com/prijetno-s-koristnim-25-03-2014/pri_koritu.jpg)\n\n![Analiza.](https://jknm-novice.s3.eu-central-003.backblazeb2.com/prijetno-s-koristnim-25-03-2014/analiza.jpg)\n\nNa akciji je sodelovalo 36 jamarskih reševalcev in jamarjev, snemalna\n  ekipa in omenjena glasbena skupina, v 60 m globoko brezno pa smo varno\n  spustili osem nejamarjev. Akcija je trajala od 8. ure zjutraj do 23. ure\n  zvečer.\n\nInštruktorji in vodja JRS izobraževanja so na koncu vajo ocenili\n  kot dobro, opozorili pa tudi na nekaj manjših napak, na katere bomo\n  morali paziti v prihodnje.\n\nFotografije\n  Jernej Tramte.\n\n## Dodatek 6.4.2014\n\nV vmesnem času so v novomeški Studio Enoti (Tomaž Grdin)\n  izdelali napovednik za video. Glede na dejstvo, da je \"hud\",\n  upravičeno pričakujemo, da bo video \"še\n  hujši\".\n\n<video align=\"center\" src=\"https://www.youtube.com/embed/BO_mJ_Rw-JA\" width=\"80%\" isUpload=\"true\" />"
  },
  {
    "id": 366,
    "markdown": "# Suša\n\nČeprav je bilo v letošnjem letu veliko - preveč dežja, se je v jamarskih krogih pogosto pojavljala beseda suša. Bodisi suha jama, suha denarnica, ali pa daljše sušno obdobje, ko že dalj časa nobena jama ni presenetila, ni spustila, ali se preprosto povedano prehitro zaprla. Nekajkrat je že dišalo po tako želeni 100 metrci, a se je vedno tik pred zdajci zaprlo. In počasi začnejo ti ponavljajoči se scenariji vplivati na samo psiho ali pa vsaj na razpoloženje slehernega jamarja, ki je postopoma čedalje manj olimpijsko naravnano in motivirano.\n\nSem pred časom lomastil po Poljanski gori in terenu, ki mi je že dalj časa predstavljal izziv in seveda našel nekaj jamskih drobtinic. Ena izmed teh je bila tudi ozka poka v dnu globeli, posejani s številnimi skalnimi bloki. Ti so nakazovali na to, da je bila to nekoč podzemna dvorana, ki se je sesedla.\n\nNova jama, nov zagon, novo upanje, sem pomislil ... A dovolj je bil le bežen pogled v poševno, ozko notranjost in upanje se je razblinilo, kot milni mehurček. Nekakšen spuščajoči se ozek rovček, dolg vsega dva, tri metre in konec. Nepreklicen konec, mi je zopet odmevalo v glavi. Že sem hotel oditi, ko se mi je posvetilo, da imam v nahrbtniku močnejšo luč. Sem posvetil še enkrat in opazil tiste detajle, ki jih prej nisem. Kazalo je, da se rovček vendarle ne zaključi, marveč prevesi navzdol. Kaj zdaj? Rad bi preveril, se prepričal, a nisem imel primerne opreme, še čelade ne ... Zato pa zlizane teniske, ja, to pa ja! Do previsa pa se je bilo treba tri metre strmo spustiti, stene pa vlažne, spolzke in povrhu še obupno blatne. Sem nekako prisvinjal do previsa in še isti hip dobil potrditev moji domnevi, da se jama dejansko nadaljuje.\n\nBlatne ožine sva se v oktobru lotila z Borivojem in nama je dobro šlo. Ogromne skale so se luščile in trgale iz objema vlažne prsti ter bobnele v globino. Bobnelo in odmevalo pa je tako dolgo, da sta se nama kar sama po sebi v očeh zarisala dva velika vprašaja in ena mala, sramežljiva stotica poleg. Zaključila sva, ne da bi do konca odprla vhodni del. To nam je uspelo teden dni kasneje, ko smo Klemi, Tico in jaz končali nedokončano. Pod nami je zazijala tema. Minil je še en teden, ko sva s Klemijem naposled vstopila notri.\n\n![Šerpi.](https://jknm-novice.s3.eu-central-003.backblazeb2.com/susa-10-11-2014/slika_1.jpg)\n\nOtovorjena kot že dolgo ne, sva počasi grizla navzdol. Stene so bile mokre, ker je že dva dni deževalo, zato sva bila v kratkem času popolnoma premočena. A zeblo naju ni, ker naju je gnal in grel firbec. Jama se je odpirala in bohotila v vsej svoji lepoti in veličini, tako da sva na trenutke strmela v tiste edinstvene skulpture kot dva nebogljena otroka. V globini 50 metrov sva za trenutek obstala pred vstopom v nekakšen kanjon, kjer pa je bil pretok vode že kar oglušujoč. Nemudoma se je pojavilo vprašanje, ali je smiselno v takih pogojih nadaljevati, a je na koncu ponovno zmagal firbec.\n\n![The best.](https://jknm-novice.s3.eu-central-003.backblazeb2.com/susa-10-11-2014/slika_2.jpg)\n\nSva se torej spustila v »kanjon« in po pravem pravcatem tolmunu prisoteskala do manjše police, pod katero se ni nič videlo. No, videla se je le tema in pršec vode, ki je izginjal navzdol. In ponovno vprašanje – je smiselno nadaljevati? Odločitev je bila, da zaenkrat nadaljuje samo Klemi, jaz pa počakam na polici. Ker je šaht obetal globino okoli 40 metrov, sem za vsak slučaj naredil dvojno pritrdišče. Klemnova luč je bila z oddaljenostjo vse manjša in na dnu spominjala na cigaretni ogorek.\n\n![Pred vstopom v kanjon.](https://jknm-novice.s3.eu-central-003.backblazeb2.com/susa-10-11-2014/slika_3.jpg)\n\n![Nad 40 m vertikalo.](https://jknm-novice.s3.eu-central-003.backblazeb2.com/susa-10-11-2014/slika_4.jpg)\n\nNekajkrat je nervozno premeril vodoravno dno z višino vode do gležnjev in takoj sem vedel, da to ne obeta nič dobrega. Sem pridrčal še jaz, z nekoliko namrščenim obrazom, a je prijatelj že nekaj kopal in izstrelil, da gre, le da je preozko. Ok, samo da gre, četudi nas čaka zopet tlaka. Morebiti ne tako zahtevna, kot npr. v Čaganki, ker je bila luknja, ki je požrešno goltala vodo, obdana z mehko glino oz. nekakšno kombinacijo gline in zdrizaste sige. Ocenila sva, da sva dosegla ali pa se vsaj zelo približala globini 100 metrov, kar ni kar tako. Več bodo pokazale meritve.\n\n![Izginjajoč v temi.](https://jknm-novice.s3.eu-central-003.backblazeb2.com/susa-10-11-2014/slika_5.jpg)\n\nJamo sva seveda pustila opremljeno, kajti če bo le vreme dopuščalo, se vrnemo v najkrajšem možnem času.\n\nFirbcu sva sledila Klemen Mihalič in Srečko Vidic."
  },
  {
    "id": 367,
    "markdown": "# Mačkić kamen, Ovčara in Malo Očijevo 2014\n\n<b>Odprava JKNM, SPED Mačkić kamen in Speleološkog društva Gremlin.</b>\n\nNapoved akcije in pred odhodom odpoved, prazniki in različni dogodki, so načrtovano odpravo ustavili, a ne za dolgo. Naslednji vikend se gre, 5. novembra 2014, prijave in že stečejo priprave, kombi, ki ga sponzorira Revoz, d.d. Novo mesto. Pripravljena je tudi oprema, ki jo donira Jamarska reševalna služba Slovenije, Jamarski klub Novo mesto in člani Srbskega kulturnega društva iz Novega mesta. Oprema, namenjena za zagon in začetek delovanja novega društva Speleološko planinsko ekološko društvo Mačkić kamen v občini Ribnik. Odpravo smo izvedli na povabilo predsednika društva Vladice Mačkić. Naš gostitelj nam je na Mačkiić kamenu blizu Sitnice pripravil prostor za bivanje in topel sprejem, ki je že tradicionalen.\n\n![Prostor za bivanje.](https://jknm-novice.s3.eu-central-003.backblazeb2.com/macki-kamen-ovcara-in-malo-ocijevo-2014-16-11-2014/dsc07363.jpg)\n\n![Vladica in Igor na dnu Karićeve jame.](https://jknm-novice.s3.eu-central-003.backblazeb2.com/macki-kamen-ovcara-in-malo-ocijevo-2014-16-11-2014/dsc07365.jpg)\n\n![Raziskovalna ekipa prvega dne.](https://jknm-novice.s3.eu-central-003.backblazeb2.com/macki-kamen-ovcara-in-malo-ocijevo-2014-16-11-2014/dsc07376.jpg)\n\nNamestitev, kmalu se nam pridružita Zoran in Filip Dujaković iz speleološkega kluba Gremlin iz Banja Luke, pozdrav in pogovor in že priprave na raziskovanje, zunaj mrak, nič hudega, jamarji raziskujemo v temi. Ponoči odrinemo proti Karičevi jami, ki smo jo pred časom skupaj z Vladico obiskala, žal nama je zmanjkalo vrvi. Tokrat otovorjeni z dovolj opreme in polni pričakovanj smo prišli do vhoda, spust v 50 m vhodno vertikalo, vrvi je dovolj, da se lahko spustimo še naprej. Ustavimo se na podornem kamenju, ki se spušča v najnižji del brezna in žal ga tudi temeljito zapre. Preostane nam še merjenje in izhod, Vlado in Igor sta pomagala pri merjenju in razopremljanju, kolega Zoran in Filip sta na vhodu zgradila zavetje proti vetru, ki je z vso močjo napovedoval spremembo vremena. Ne ravno zadovoljni smo se vrnili v bazo in povedali, da se žal brezno zapre, potrebno bo pogledati drugje, kar na srečo ni težko, naši gostitelji vedo za nove lokacije novih vhodov v podzemeljski svet Manjače.\n\n![Ranko pred vhodom v hudo globoko brezno.](https://jknm-novice.s3.eu-central-003.backblazeb2.com/macki-kamen-ovcara-in-malo-ocijevo-2014-16-11-2014/dsc07391.jpg)\n\n![Igor pred požiralnikom.](https://jknm-novice.s3.eu-central-003.backblazeb2.com/macki-kamen-ovcara-in-malo-ocijevo-2014-16-11-2014/dsc07403.jpg)\n\nSledilo je jutranje presenečenje, zgodaj zjutraj sva se z Zoranom Dujakovićem odpravila v Banja Luko na radio in TV republike Srbske. Zoran mi je med potjo razložil zakaj in kako, po prihodu in sprejemu so naju ozvočili in že se je začela oddaja v živo na TV in takoj za tem še na radiu. Preden sem se dobro zavedel, sva že brzela nazaj na Manjačo, kjer so se kolegi pripravljali, da gremo na Ovčaro.\n\nOprema je v kombiju in že se vzpenjamo po gozdni cesti, pripeljemo se do sedeža gozdne uprave, tam nas pričaka Tijana Čutura s sodelavci (bodoči člani novega društva SPED Mačkić kamen), Lazar Jokić, Ranko Klepić, Davor Dragojević, ki nam skupaj pokažejo nove vhode. Sreče z novimi vhodi je pokvarilo dejstvo, da smo izgubili sveder za Hilti vrtalnik. Skupina se je znašla pred velikim breznom neznane globine, ki bo žal ostalo še nekaj časa neznano. Pregledali smo tudi manjšo vodoravno jamo, ki nam jo je pokazal Lazar in locirali skupaj z Rankom novo brezno in našli dva ponora, v katera izginja voda. Medtem sem malo na prošnjo Vladice šel še na obisk Radijskega studija v Ribniku, tam sem v 20 minutni oddaji predstavil naša skupna raziskovanja in odkritja, ki jih izvajamo na področju Manjače in občine Ribnik. Kar močno mobilen in razgiban dan se je prevesil v noč in že smo bili v naši bazi, kjer smo si izmenjali vtise. Poklical nas je še Luka Kukrić, da prihaja na raziskovanje, tako smo rešili težavo glede svedra, Luka nam je kupil 2 nova.\n\n![Zoki in Davor Dragojević vodita do Ledane.](https://jknm-novice.s3.eu-central-003.backblazeb2.com/macki-kamen-ovcara-in-malo-ocijevo-2014-16-11-2014/dsc07407.jpg)\n\n![Spust v Ledano.](https://jknm-novice.s3.eu-central-003.backblazeb2.com/macki-kamen-ovcara-in-malo-ocijevo-2014-16-11-2014/dsc07422.jpg)\n\n![Debla za dostop v Ledano, ko so domačini nabirali led in ga nosili v Ribnik in Ključ.](https://jknm-novice.s3.eu-central-003.backblazeb2.com/macki-kamen-ovcara-in-malo-ocijevo-2014-16-11-2014/dsc07427.jpg)\n\n![Velika dvorana z ledeno kupolo.](https://jknm-novice.s3.eu-central-003.backblazeb2.com/macki-kamen-ovcara-in-malo-ocijevo-2014-16-11-2014/dsc7446.jpg)\n\nPetek, gremo na območje, ki smo ga obiskali dan pred tem, tokrat je naš cilj jama Ledana, ki jo je pred leti raziskal Zoran Dujaković s klubskimi kolegi. Vhod je velik krater, na dnu katerega je velik vhod v brezno, ki je glede na letni čas različne globine. Po 20 m spusta v brezno smo pristali na ledeni kopi, pokriti z debli dreves, ki so končala v jami. Od tu se po ledeni ploskvi pride do velike dvorane, obdane z ledom, ki ima gotovo tisočletno zgodovino. V tej jami in v ledu se zagotovo shranjene skrivnosti, ki so ostale zamrznjene v ledu in času. Del te zgodbe nam je bilo dano videti v nekaj metrov debeli plasti ledu, ko se nam je razkrilo prastaro deblo.\n\n![Delno razkrita skrivnost.](https://jknm-novice.s3.eu-central-003.backblazeb2.com/macki-kamen-ovcara-in-malo-ocijevo-2014-16-11-2014/dsc7440.jpg)\n\n![Dvorana v ledenem oklepu.](https://jknm-novice.s3.eu-central-003.backblazeb2.com/macki-kamen-ovcara-in-malo-ocijevo-2014-16-11-2014/dsc7449.jpg)\n\nZagotovo jih je še več, ki so zakopana še globlje v temno sivem ledu, ki kljubuje času in podnebnim spremembam. Kljub nizki temperaturi so srca obiskovalcev zaigrala in razlegla se je pesem po jami, ki so jo zapeli Tijana, Vladica in Jože. Kmalu sta nas dohitela še Ceca Svetlana Elez Dragović in Luka Kukrić, skupaj smo pregledali jamo v vse dostopne dele in naredili nekaj fotografij. Akcija se je zavlekla in že v temi je Luka prišel iz jame, da bi pogledali še kakšno, a je bilo pozno. Odpravili smo se proti Mačkić kamenu in se med potjo ustavili pri Milenku Jarkovivić, lastniku podjetja Sana-Kop, povabil nas je, da naslednjič gremo skupaj raziskati jame, te se nahajajo v njegovem rojstnem kraju. Filip je dvignil že tako dobro vzdušje, ko je na kitaro zaigral nekaj pesmi, po večerji in prijetnem klepetu smo se poslovili in obljubili, da se v prihodnosti odzovemo vabilu.\n\n![Ponosni in lepi v Ledani.](https://jknm-novice.s3.eu-central-003.backblazeb2.com/macki-kamen-ovcara-in-malo-ocijevo-2014-16-11-2014/dsc7457.jpg)\n\n![Povabilo in slovo.](https://jknm-novice.s3.eu-central-003.backblazeb2.com/macki-kamen-ovcara-in-malo-ocijevo-2014-16-11-2014/dsc07483.jpg)\n\nPoslovili smo se od Vladice in njegove družine Zorice, Jelene, Pavla in Saše, in Lukata, Zorana, Filipa in Ostoje. Napotili smo se proti Drvarju, tu ima Igor prijatelje, ki poznajo jame na njihovem območju v okolici Martin broda. Najprej smo si ogledali čudovite slapove, ki sta jih ustvarila voda in lehnjak, ki se v velikih količinah nalaga v sotočju rek Une in Unice. Tu nam je domačin Mišo Knežević pokazal dve kratki jami v lehnjaku, lepi, žal majhni. Tako polni vtisov smo se odpeljali do domačije gostitelja Gorana Jovičića, povedali so nam za vhode v njihovi bližini in smo sklenili, da si jih naslednji dan ogledamo. Ta naslednji dan je prišel hitro, žal je bil to zadnji dan odprave.\n\n![Zjutraj je najlepše, če lahko v miru smrčiš.](https://jknm-novice.s3.eu-central-003.backblazeb2.com/macki-kamen-ovcara-in-malo-ocijevo-2014-16-11-2014/dsc07490.jpg)\n\n![Skupinska ob odhodu iz Sitnice.](https://jknm-novice.s3.eu-central-003.backblazeb2.com/macki-kamen-ovcara-in-malo-ocijevo-2014-16-11-2014/dsc07492.jpg)\n\nPrišli smo do dveh vhodov v Orašković jame, po spustu se je pokazalo, da oba vhoda peljeta v eno podzemno dvorano, od tu možno nadaljevanje zapirajo skalni bloki in podorno kamenje, ki je močno nestabilno. Po poskusu odstranjevanja se je to sumljivo premaknilo, zato smo opustili kopanje in pričeli z merjenjem jame, ki pa je na dnu posejana z okostji poginulih živali ovac in govedi. Predramili smo sovo, v bližini ima svoj brlog tudi jazbec, utrjena in dobro izhojena steza v njegovo luknjo priča, da je bil v času našega obiska doma in oprezno spremljal dogajanje.\n\n![Slapovi na Martin Brodu.](https://jknm-novice.s3.eu-central-003.backblazeb2.com/macki-kamen-ovcara-in-malo-ocijevo-2014-16-11-2014/dsc07514.jpg)\n\n![Mišo nam pokaže jame v sadri.](https://jknm-novice.s3.eu-central-003.backblazeb2.com/macki-kamen-ovcara-in-malo-ocijevo-2014-16-11-2014/dsc07533.jpg)\n\n![Jože in Andrej v Orašković jami.](https://jknm-novice.s3.eu-central-003.backblazeb2.com/macki-kamen-ovcara-in-malo-ocijevo-2014-16-11-2014/dsc07565.jpg)\n\nPo končanih meritvah še skupinska slika, pospravljanje opreme in pozdrav z gostitelji. Igor se usede, pozove, da se pridružimo in že nas pelje po cesti domov v Novo mesto.\n\n![Andrej na enem izmed vhodov.](https://jknm-novice.s3.eu-central-003.backblazeb2.com/macki-kamen-ovcara-in-malo-ocijevo-2014-16-11-2014/dsc07573.jpg)\n\n![Še slika za »dugo sečanje«.](https://jknm-novice.s3.eu-central-003.backblazeb2.com/macki-kamen-ovcara-in-malo-ocijevo-2014-16-11-2014/dsc07575.jpg)\n\nNa odpravi sodelovali: Igor, Mojca, Mitja Krevs, Jože Stopar, Andrej Jaklič, Mihael Rukše (vsi JKNM), Vladica Mačkić, Tijana Čutura, Ceca Svetlana Elez Dragović, Lazar Jokić, Ranko Klepić, Davor Dragojević (vsi SPED Mačkić kamen), Luka Kukrić, Filip in Zoran Dujaković (vsi Speleološki klub Gremlin).\n\nIz kraja Malo Očijevo so nam dali streho in gostoljubje Goran, njegova žena in brat Jovičić, ter Damir Čanković, iz Martin Broda je bil naš vodič po sotočju rek Mišo Knežević.\n\nZapisal in fotografiral sem Mihael Rukše."
  },
  {
    "id": 368,
    "markdown": "# Interaktivna predstavitev jamarstva v Ajdovski jami\n\nV Podgradu se je v organizaciji Jamarskega kluba Novo mesto, Petra Štanglja ter s pomočjo Revoza, letos že drugič zapored zgodil pohod, ki obeta postati tradicionalen in je videti, da se je prijel, kajti tudi čemerno deževno vreme ni zadržalo približno šestdesetih pohodnikov vseh starosti, ki so se podali na pot od Podgrada do Ajdovske jame na Radohi. Po pozdravnem nagovoru novega župana Gregorja Macedonija smo se odpravili na pot mimo razvalin gradu Mihovo, kjer smo s pomočjo Marjana Strajnarja obujali zgodbe iz Trdinovih Bajk in povesti o Gorjancih, od tam pa po trasi nekdanje ozkotirne železnice do Ajdovske jame. Vmes sta nam Vili Turk in Marijan Grah z Zavoda za gozdove razkrila marsikatero skrivnost o gozdovih, po katerih smo hodili, ter zgodovini in načinih gospodarjenja nekoč in danes.\n\n![Gozd je bil čaroben](https://jknm-novice.s3.eu-central-003.backblazeb2.com/interaktivna-predstavitev-jamarstva-v-ajdovski-jami-27-11-2014/1_gozd_je_bil_caroben.jpg)\n\nPred jamo je imel Andrej Hudoklin zanimivo predavanje o jamah in kraškem svetu. Potem smo se spustili v Ajdovsko jamo, osvetljeno s karbidnimi svetilkami, kjer so nam člani novomeških jamarjev s projekcijo filma »Čar neznanega« Tomaža Grdina v sliki in besedi predstavili del dolenjskega podzemlja ter njihovo delo na tem področju.\n\n![Pred jamo](https://jknm-novice.s3.eu-central-003.backblazeb2.com/interaktivna-predstavitev-jamarstva-v-ajdovski-jami-27-11-2014/2_pred_jamo.jpg)\n\n![V jami](https://jknm-novice.s3.eu-central-003.backblazeb2.com/interaktivna-predstavitev-jamarstva-v-ajdovski-jami-27-11-2014/3_v_jami.jpg)\n\nPo filmu nam zapela Ana Čop, sledil je film Mirana Klevišarja »S kolesom do pitne vode«, nato pa sta nas na drugem koncu jame s harmoniko in violino presenetila še Marko in Mateja. Čeprav je zunaj nehalo deževati, se iz jame nikomur ni mudilo in smo si od glasbenikov priborili še dva bisa!\n\n![Marko in Mateja](https://jknm-novice.s3.eu-central-003.backblazeb2.com/interaktivna-predstavitev-jamarstva-v-ajdovski-jami-27-11-2014/4_marko_in_mateja.jpg)\n\nUdeleženci pohoda, katerega rdeča nit je narava in sobivanje z njo na način, da jo ohranjamo čim bolj nedotaknjeno in nepoškodovano, smo se nato peš vrnili v Podgrad, kjer smo se v Turkovem hramu ogreli še s čajem in kuhanim vinom.\n\n![Ni ves čas deževalo](https://jknm-novice.s3.eu-central-003.backblazeb2.com/interaktivna-predstavitev-jamarstva-v-ajdovski-jami-27-11-2014/5_ni_ves_cas_dezevalo.jpg)\n\nJa, radovednih ljubiteljev narave ne ustavi še tako hud dež, naslednje leto se nam bo zagotovo pridružilo še več ljudi!\n\nFoto: Rok Jelenec, Marjan Grah in Blaž Štangelj\n\n## Dodatek 22. december 2014\n\nMiro Klevišar je o dogodku (in širše) posnel in zmontiral video. Ogledati si ga je mogoče na [spodnji povezavi](http://www.radiokrka.com/poglej_clanek.asp?ID_clanka=199715)."
  },
  {
    "id": 519,
    "markdown": "# Iz mirnopeškega konca\n\nV petek, 21. junija 2019, smo trije člani JKNM (Jože Tomšič, Anže Tomšič in Andrej Gašperič) na slavnostni seji ob 20 letnici ustanovitve Občine Mirna Peč, prejeli Plaketo občine Mirna Peč za dolgoletno delovanje pri odkrivanju mirnopeškega krasa, organizacijo čiščenja jam v občini ter predstavitve klubske dejavnosti občanom in šolarjem.\n\n![Nagrajenci (na desni) na slavnostni seji.](https://jknm-novice.s3.eu-central-003.backblazeb2.com/iz-mirnopeskega-konca-05-07-2019/img_20190621_192940_web.jpg)\n\n![Jože, Andrej in Anže z zasluženimi priznanji.](https://jknm-novice.s3.eu-central-003.backblazeb2.com/iz-mirnopeskega-konca-05-07-2019/img_20190621_201617_veb.jpg)\n\nV soboto, 22. junija 2019, pa smo v okviru občinskega praznika pripravili predstavitev klubske dejavnosti za občane in ostale obiskovalce praznovanja. Stacionirani smo bili poleg Muzeja Lojzeta Slaka, zato se je tudi pri nas ustavilo kar nekaj radovednežev. Poleg literature, ki smo jo v dolgih letih izdali, fotografij in načrtov, je bil najbolj zanimiv virtualni obisk jame Čaganka.\n\nVsi, ki so zadevo preizkusili, so bili navdušeni, nemalokdo pa je imel tudi težave z ravnotežjem, ker so se podzavestno umikali prihajajočim oviram. Skratka, za nami je bil zelo uspešen vikend.\n\n![Levo fizično, desno virtualno.](https://jknm-novice.s3.eu-central-003.backblazeb2.com/iz-mirnopeskega-konca-05-07-2019/img_20190622_151348_web.jpg)\n\nV soboto sva se trudila Jože Tomšič in Andrej Gašperič, fotografije Vida in Jože Tomšič."
  },
  {
    "id": 337,
    "markdown": "# Čaganka – projekt &gt;400\n\nZa to soboto smo se nekaj pogovarjali, da bi nadaljevali v Čaganki, tam, kjer sta se ustavila Tico in Anži. Ravno velikega zanimanja ni bilo, pa še vremenska napoved za vikend je bila slaba, a sva se s Klemnom vseeno zmenila, da bi šla probat. Tik pred zdajci sta se javila še Teo in Peter, oba biologa, da bi šla zraven lovit skrivnostno pijavko in seveda še kakšno drugo jamsko žival, ki bi jima prekrižala pot. Zaradi odpovedi akcije v Kostanjevici, pa se je kasneje pridružil še Šini z ekipo.\n\n![Pogled iz -400 proti\npovršju.](https://jknm-novice.s3.eu-central-003.backblazeb2.com/caganka-projekt-gt400-20-01-2014/slika_1.jpg)\n\nSkratka z vso opremo za širjenje in lovljenje pijavk in drugega življa smo se odpravili okoli 10-ih dopoldne v jamo. Prvo presenečenje je bilo že v 70 metrci, kjer je kar dobro teklo. V Game Overu je bil glas vode še močnejši, v novih delih pa bi že skoraj rabil naglušnike. Od 200 višinskih metrov sva se vsaj tretjino na vsemogoče načine izmikala manjšim slapovom in pršu odbijajoče se vode.\n\n![Meander, ki zaenkrat še preprečuje nadaljevanje.](https://jknm-novice.s3.eu-central-003.backblazeb2.com/caganka-projekt-gt400-20-01-2014/slika_2.jpg)\n\nDo delovišča, ki je bilo na srečo na suhem sva prišla precej mokra, a ni bilo bojazni, da bi naju zeblo, ker sva imela precej dela za opravit. Kmalu za nama je prišel Teo z dodatnim akumulatorjem in se takoj lotil iskanja pijavke. Žal je kmalu odšel nazaj proti površju praznih rok s prazno baterijo. Po nekaj urah napornega dela sva tudi midva zaključila z meandrom. Malenkost nama je zmanjkalo, da bi prišla skozi, bo pa zato naslednji ekipi lažje.\n\n![Klemen v polnem zanosu.](https://jknm-novice.s3.eu-central-003.backblazeb2.com/caganka-projekt-gt400-20-01-2014/slika_3.jpg)\n\nZa Klemna sicer ne vem, a meni se kar nekako ni dalo ven, ker sem vedel, da bom moker kot miš. Ko greš dol se lažje umikaš in hitreje napreduješ, kot pri plezanju navzgor. A potrebno je bilo zagristi. Prvi slap sva obšla, menda tam nekje blizu Ticotove smukaške proge. Više pa se ni dalo več in sva morala pod hladen tuš. Seveda sva se ga ogibala, kolikor se je le dalo, a so bile na koncu vseeno tudi gate mokre.\n\n![Moker od -400 ...](https://jknm-novice.s3.eu-central-003.backblazeb2.com/caganka-projekt-gt400-20-01-2014/slika_6.jpg)\n\n![... in moker od -244.](https://jknm-novice.s3.eu-central-003.backblazeb2.com/caganka-projekt-gt400-20-01-2014/slika_8.jpg)\n\nMed potjo sva poškilila še v bivak v Severnem rovu, kjer so se lotili preurejanja Šini, Tico, Dejan in Marjan. Kot je bilo videti, jim je šlo delo zelo dobro od rok, saj so premaknili kar nekaj kamenja in tako pridobili dodatni prostor za postavitev šotora z namenom, kot je dejal Šini \"... v katerem se garači z dna lahko malo pogrejejo pred nadaljevanjem poti, ki je že kar dolga za en šus.\" Tudi pospravljeno je bilo videti, saj so nazaj grede odnesli na površje kup smeti. Več o tem <a href=\"http://www.sinigoj.si/2014/01/savna/\" target=\"_blank\">na njegovi spletni strani ...</a>\n\n![Zadovoljstvo po opravljenem delu.](https://jknm-novice.s3.eu-central-003.backblazeb2.com/caganka-projekt-gt400-20-01-2014/slika_5.jpg)\n\nVen sva pogledala v temno noč in se pridružila bivak ekipi, ki je pripravljala večerjo - pasulj s klobaso. Malo sva jih presenetila, ker sva bila menda (pre)hitro zunaj. Po pravici povedano, tudi sam sem bil presenečen, ker sem računal na najmanj uro ali dve daljše bivanje v jami. Pa nič zato, sva vsaj lahko prej s sebe vrgla mokro opremo in poročala o opravljenem delu in stanju v jami. Smo se pa zato domov grede ustavili še pri Alenki v Bistrici in porabili višek ur ob prijetnem kramljanju.\n\n![Wet, wet, wet, ...](https://jknm-novice.s3.eu-central-003.backblazeb2.com/caganka-projekt-gt400-20-01-2014/slika_7.jpg)\n\n![Zaslužena večerja.](https://jknm-novice.s3.eu-central-003.backblazeb2.com/caganka-projekt-gt400-20-01-2014/slika_9.jpg)\n\nKaj več o bioloških najdbah in ostalih vtisih v jami pa bo\npodal Peter. V jami smo se namakali Teo Delić in Peter Trontelj oba DZRLJ, ter\nDamijan Šinigoj, Matija Gašperšič, Dejan Šenet, Marjan Grah, Klemen Mihalič in\nAndrej Gašperič.\n\n## Dodatek 20.1.2014\n\n<b>Čaganka tudi speleobiološko vse zanimivejša</b>\n\nŽe nekaj fotk dvobarvne pijavke je poskrbelo za manjšo\nsenzacijo. Vsekakor dovolj, da se je prebudila širša biološka raziskovalna\npozornost. Hvala fotografom – drugače ne bi nihče verjel, da obstaja pijavka, katere\nprva polovica je že prilagojena na življenje v podzemlju, druga pa še normalna,\npovršinska.\n\nDruga akcija v Čaganki (18.1.2014), na kateri sva sodelovala\nbiologa (Teo Delić, Peter Trontelj, oba Oddelek za biologijo Biotehniške\nfakultete, drugače pa DZRJL), je bila delno uspešna. Pijavke nisva dobila.\nNekdo jo je moral posvariti, da prihajajo biologi. Vse drugo naju je navdušilo.\nJama je ekološko zelo raznolika. Aktivna, prostorna brezna, številna jezerca z\nujeto kapnico, fosilne galerije ter globoki deli s stalnim vodnim tokom – to je\nkombinacija, ki že sama po sebi obeta bogato živalstvo. Dosedanje najdbe to\npotrjujejo. V dveh obiskih smo našli okrog 15 vrst pravih jamskih živali (ali\ntroglobiontov). Ob uporabi dodatnih metod iskanja in pasti z vabami lahko\nračunamo na čez 20 vrst, kar bi jamo uvrstilo med »biološko bogate«. Takih ni\nprav veliko.\n\n![Skrivnostna pijavka: dokaz ena.](https://jknm-novice.s3.eu-central-003.backblazeb2.com/caganka-projekt-gt400-20-01-2014/p1121261_s.jpg)\n\n![Skrivnostna pijavka: dokaz dve.](https://jknm-novice.s3.eu-central-003.backblazeb2.com/caganka-projekt-gt400-20-01-2014/p1121262_s.jpg)\n\n![Skrivnostna pijavka: dokaz tri.](https://jknm-novice.s3.eu-central-003.backblazeb2.com/caganka-projekt-gt400-20-01-2014/p1121263_s.jpg)\n\nNajvečje tokratno odkritje pa naju ni čakalo med belimi in\nslepimi, torej troglobionti, temveč med netopirji. Čeprav netopirji hrano\nlovijo zunaj, jamo prav tako potrebujejo za svoje preživetje, ker v njej\nprezimujejo. In prav teh zimskih zaspancev se je večje število zateklo (v\nbistvu zaletelo) v Južni rov. Verjetno so veliki podkovnjaki, morda so vmes\ncelo južni. (Ja, kakšni pa naj bodo v Južnem rovu?) Dilemo bo razrešil\nnatančnejši pregled z daljnogledom. Ker so kolonije netopirjev med zimskim\nspanjem občutljive, je priporočljivo južni rov pustiti čisto pri miru do\npomladi.\n\nVtise lahko strneva takole. Čaganka je zahtevna jama, a\nvarno opremljena in dobro dokumentirana. Pred jamo je bivak, v katerem se jamar\nlahko preobleče kot človek. Ekipe novomeškega kluba delujejo usklajeno. Od\nširjenja ožin do kuhanja pasulja, vse štima! Nenazadnje tudi odprtost za\nmedklubsko in strokovno sodelovanje in nesebična pomoč, ki sva je bila deležna.\nFantje, le tako naprej! Čaganko pa potegnite do izvirov!\n\nPeter Trontelj\n\nVse tri obstoječe fotografije pijavke je s Šinijevem trotlom naredil Matija Gašperšič - Tico.\n\n## <b>Ticova šala</b>\n\nDve jamski pijavki si pripovedujeta šale o jamarjih:\n\n- Ti, nekam bled si videti v obraz!, reče jamar sotrpinu, ko se vrneta iz Čaganke.<br>- Ah, vse je OK!, mu odvrne. Veš, na pol sem že prilagojen na jamsko življenje."
  },
  {
    "id": 338,
    "markdown": "# Na Jazbecu\n\nLepe, tople in sončne januarske dneve sva s Srečkom izkoristila za kar tri uspešne akcije na Kočevskem Rogu, na predelu imenovanem Jazbec. Tu je znanih že nekaj jam, pred kratkim sem tudi jaz raziskal dve novi jami. Pri tem sem našel lepo predihano polšno, ki sva jo s Srečkom poskusila razširiti. Po večkratnih poskusih je kamen končno našel pravo pot ter padel dobrih 20 m globoko. Po odpiranju sva ugotovila, da je po treh metrih  ožina, ki je brezupno zasuta z materialom  z vrha, zaradi ozkega rova, pa je odstranjevanje nemogoče. Potem sva se podala na teren ter našla kar 5 novih vhodov.\n\n![Polšna je bila v nadaljevanju zasuta in preozka.](https://jknm-novice.s3.eu-central-003.backblazeb2.com/na-jazbecu-22-01-2014/slika_1.jpg)\n\nLe nekaj dni potem sva se ponovno odpravila na Jazbec ter pregledala najdene jame. Žal sta bili le dve jami dovolj veliki za registracijo. V prvi jami, šlo je za stopnjasto brezno, sva dosegla globino 30 m, v drugi jami sva se po 6 m globokem breznu spustila v 15 m dolgo in lepo zasigano dvorano. Na koncu dvorane sva razširila prehod v 5 m dolg rov. Tu se jama nadaljuje, a je rov v nadaljevanju precej ozek.\n\n![Vhod v 30 m globoko brezno.](https://jknm-novice.s3.eu-central-003.backblazeb2.com/na-jazbecu-22-01-2014/slika_2.jpg)\n\n![Spust v lepo zasigano dvorano.](https://jknm-novice.s3.eu-central-003.backblazeb2.com/na-jazbecu-22-01-2014/slika_3.jpg)\n\n![Razširila sva prehod v ozek rov.](https://jknm-novice.s3.eu-central-003.backblazeb2.com/na-jazbecu-22-01-2014/slika_4.jpg)\n\nSledil je še pregled terena. Našla in pregledala sva manjše brezno, malo odprla še eno polšno, a sva z vrha ugotovila da se po 6 m zapre. Potem sva našla še dva vhoda ter polšno, kjer je kamen padel vsaj 40 m globoko.\n\n![Polšna, ki je obetala.](https://jknm-novice.s3.eu-central-003.backblazeb2.com/na-jazbecu-22-01-2014/slika_5.jpg)\n\nSledila je nova akcija. Najprej sva raziskala že prej  najdeni dve jami, ki sta bili lepi in zanimivi. V prvi sva se spustila v 10 m dolgo dvorano, na koncu pa razširila prehod v 10 m globoko podorno dvorano. Druga se je odprla ob lokalni razpoki s kar tremi vhodi, skozi katere se spustimo v dolg prostor ob razpoki. Na poti do že prej locirani polšni sva odkrila in raziskala še eno poševno jamo.\n\n![Razpoka s tremi vhodi.](https://jknm-novice.s3.eu-central-003.backblazeb2.com/na-jazbecu-22-01-2014/slika_6.jpg)\n\n![Našla in raziskala sva tudi poševno jamo.](https://jknm-novice.s3.eu-central-003.backblazeb2.com/na-jazbecu-22-01-2014/slika_7.jpg)\n\nPolšno sva hitro razširila, ter se spustila v 45 m globoko brezno, ki je v spodnjem koncu zelo lepo zasigana.\n\n![Obetajoča polšna po razširitvi.](https://jknm-novice.s3.eu-central-003.backblazeb2.com/na-jazbecu-22-01-2014/slika_8.jpg)\n\n![Srečko na globini -45 m.](https://jknm-novice.s3.eu-central-003.backblazeb2.com/na-jazbecu-22-01-2014/slika_9.jpg)\n\nNa akcijah sva Srečko Vidic in Borivoj Ladišić raziskala 6 novih jam, pregledala še 3 manjše jame ter odprla 2 polšni, ki sta bili brez možnosti nadaljevanj."
  },
  {
    "id": 339,
    "markdown": "# Kaj skriva Jama pod železniško postajo? [2]\n\nPred slabim letom sem pisal o betonski pregradi v Jami pod železniško postajo v Novem mestu., tekst o njej je <a href=\"/novica?id=290\" target=\"_blank\">tukaj</a>. Enkrat v jeseni sva s Tomom poskusila narediti preboj skozi pregrado, a je bil beton za naše orodje pretrd oreh. Vseeno sva uspela narediti 25 cm široko luknjo, a sva onstran pregrade videla le nametano kamenje.\n\n![Jože Tomšič - Tom v akciji.](https://jknm-novice.s3.eu-central-003.backblazeb2.com/kaj-skriva-jama-pod-zeleznisko-postajo-2-28-01-2014/slika_1.jpg)\n\n![Skozi luknjo sva videla le nametano kamenje.](https://jknm-novice.s3.eu-central-003.backblazeb2.com/kaj-skriva-jama-pod-zeleznisko-postajo-2-28-01-2014/slika_2.jpg)\n\nSredi januarja letos sem v spremstvu dveh uradnih oseb jamo ponovno obiskal. Poskusili smo s kamero pregledati prostor za betonsko pregrado, v kateri je bilo poleg Tomove še nekaj manjših lukenj. Pri vsaki luknji se je kamera  prebila skozi kamenje do slaba 2 metra oddaljene ilovnate stene. Predvidevali smo, da so ob betoniranju pregrade istočasno nalagali kamne z druge strani ter tako zapolnili manjši prostor za pregrado. Sondo s kamero smo potisnili skozi odprtino pod pregrado, potem skozi luknje v višini 1 m, 1,5 m ter 2 m. Povsod je bil rezultat enak; za nametanimi kamni je bila ilovnata stena, nikjer nismo opazili morebitno nadaljevanje ali karkoli drugega kot kamne. Kljub našim ugotovitvam je ostalo vprašanje; če se za pregrado jama ne nadaljuje, zakaj je bila potrebno njeno zidanje?\n\n![Januarja letos pred vhodom v jamo.](https://jknm-novice.s3.eu-central-003.backblazeb2.com/kaj-skriva-jama-pod-zeleznisko-postajo-2-28-01-2014/slika_3.jpg)\n\n![Detajlno smo pregledali jamo in pregrado.](https://jknm-novice.s3.eu-central-003.backblazeb2.com/kaj-skriva-jama-pod-zeleznisko-postajo-2-28-01-2014/slika_4.jpg)\n\n![Pogled s sondo skozi luknjo v pregradi.](https://jknm-novice.s3.eu-central-003.backblazeb2.com/kaj-skriva-jama-pod-zeleznisko-postajo-2-28-01-2014/slika_5.jpg)"
  },
  {
    "id": 286,
    "markdown": "# Publikacije Dolenjski kras\n\nJamarji novomeškega kluba se od mnogih drugih klubov razlikujemo tudi po tem, da veliko dokumentiramo, pišemo in zapisujemo. In še več: zapisano tudi pripravimo do tiskane oblike. Saj vemo, kajne? Kar je zapisano, ostane! Ta odlična tradicija za nas velja od leta 1982, ko je izšel prvi Dolenjski kras.\n\n![Naslovnica prve številke Dolenjskega krasa.](https://jknm-novice.s3.eu-central-003.backblazeb2.com/publikacije-dolenjski-kras-28-12-2012/dk1.jpg)\n\nŽe od predstavitve klubske spletne strani februarja 2008 je tlela želja, da bi vse publikacije, katerih založnik je naš klub, postopoma digitalizirali in objavili na naših spletnih straneh. Dogajanja v klubu,&nbsp; raziskovalne dosežke, strokovne članke, različna poročila ter druge nadvse zanimive prispevke o jamah, jamarjih in jamarstvu, bi tako še bolj približali zainteresirani javnosti. To delo smo opravili in navedene vsebine so odslej dobesedno nekaj klikov stran ... V prenovljenem poglavju Publiciranje se torej za vsakim objavljenim naslovom prispevka v Dolenjskem krasu \"skriva\" ustrezna *.pdf datoteka, ki razkrije njegovo vsebino. Spletni naslovi so:\n\n<a href=\"http://www.jknm.si/si/publikacije/kras01/\" target=\"_blank\">http://www.jknm.si/si/publikacije/kras01/</a><br><a href=\"http://www.jknm.si/si/publikacije/kras02/\" target=\"_blank\">http://www.jknm.si/si/publikacije/kras02/</a><br><a href=\"http://www.jknm.si/si/publikacije/kras03/\" target=\"_blank\">http://www.jknm.si/si/publikacije/kras03/</a><br><a href=\"http://www.jknm.si/si/publikacije/kras04/\" target=\"_blank\">http://www.jknm.si/si/publikacije/kras04/</a><br><a href=\"http://www.jknm.si/si/publikacije/kras05/\" target=\"_blank\">http://www.jknm.si/si/publikacije/kras05/</a>\n\nObilo zadovoljstva pri brskanju, branju in rednem uporabljanju vam želim&nbsp;Marko Pršina."
  },
  {
    "id": 344,
    "markdown": "# Tečajniki in ponavljavci\n\nV nedeljo, 13. aprila 2014, smo začeli z letošnjim jamarskim tečajem. Ob osmi uri zjutraj smo se zbrali v  Mačkovcu in odrinili na Trško goro proti Jami v Žlebeh. Po dovoljenju lastnika parcele smo jo mahnili proti jami, ki pa je na žalost zasuta z zemljo. Nekaj časa smo se trudili z motiko, vendar je Miha kmalu ugotovil, da je dela preveč in da nima smisla nadaljevati. Tako smo odšli na rezervno lokacijo v Prečno, v jamo pri Luknji. Ogled je bil zanimiv, saj je jama v soju svetilk na čeladah zasijala. Posebno zanimiva je bila kolonija netopirjev z mladimi netopirji s samicami, ločena od samcev. Da jih ne bi preveč vznemirjali, smo se počasi odpravili proti izhodu, misleč, da smo za tisti dan z jamarjenjem zaključili. A smo se zmotili ...\n\n![Nekoč je bila jama.](https://jknm-novice.s3.eu-central-003.backblazeb2.com/tecajniki-in-ponavljavci-18-04-2014/1.jpg)\n\n![Kolonija.](https://jknm-novice.s3.eu-central-003.backblazeb2.com/tecajniki-in-ponavljavci-18-04-2014/2.jpg)\n\n![Lukenjska jama.](https://jknm-novice.s3.eu-central-003.backblazeb2.com/tecajniki-in-ponavljavci-18-04-2014/3.jpg)\n\nV krožišču pri Adrii smo srečali gospoda Graha, ki je sopihal na kolesu in nam povedal, da gre v udornico Malisnica na Grč vrhu, kjer naj bi nekateri trenirali snemanje ponesrečenca z vrvi. Ker ura ni bila še niti dvanajst, smo nemudoma obrnili in tudi mi zavili proti Malisnici, kamor pa smo prišli prvi, saj so se ostali zadržali v mirnopeški gostilni. So nato vseeno kmalu prišli, ko smo jih malo po telefonu vzpodbudili in ko smo našega tečajnika Luko opremili z vso potrebno opremo, je Jasna zavihala rokave in začela z usposabljanjem mladinca. Najprej seveda teorija in prikaz tehnike na terenu, potem praksa na vrvi. Ko je Luka prvič zabingljal na vrvi, pa sva prišla na vrsto še jaz in znan slovenski pisatelj. Po dveh spustih in vzponih je bil Luka že kar malo zadihan, a je grizel, želi se naučiti. Zdi se mi, da je iz pravega testa …\n\n![V Malisnici.](https://jknm-novice.s3.eu-central-003.backblazeb2.com/tecajniki-in-ponavljavci-18-04-2014/4.jpg)\n\n![Učenje in ponavljanje.](https://jknm-novice.s3.eu-central-003.backblazeb2.com/tecajniki-in-ponavljavci-18-04-2014/5.jpg)\n\nSonce je pripekalo in nas ulenilo, zato smo okoli četrte ure kar zaključili in se odpravili v Mirno peč na domačijo Krevsovih, kjer je Igorjeva mama pripravila prigrizek, da se je miza kar šibila in smo domov odšli polnih trebuhov.\n\n![Obložena miza pri Krevsovih.](https://jknm-novice.s3.eu-central-003.backblazeb2.com/tecajniki-in-ponavljavci-18-04-2014/6.jpg)\n\nSodelovali od osmih zjutraj: Igor Krevs, Mihael Rukše, Luka Lenart in Amanda Selešević. Od enajstih naprej pa še Damijan in Jasna Šinigoj, Matija Gašperšič, Dejan Šenet in Marijan Grah.\n\nFoto Damijan Šinigoj in Mihael Rukše."
  },
  {
    "id": 346,
    "markdown": "# Čaganka - tabor 2014\n\nŽe nekaj let zapored člani Jamarskega kluba Novo mesto organiziramo prvomajski jamarski raziskovalni tabor pri Čaganki, katerega glavni cilj je raziskovanje naše najgloblje jame. Najpomembnejši stranski cilj tabora pa je druženje članov našega kluba z drugimi jamarji iz vse Slovenije in tudi iz tujine ter izmenjava izkušenj in spletanje novih jamarskih stikov. Oba cilja smo na letošnjem taboru dosegli.\n\nS pripravami na tabor smo začeli že en vikend pred taborom, ko smo Anže, Šini, Jasna in Klemen pripravljali teren za tabor. Najprej smo zbili leseno latrino, saj so izkušnje prejšnjih let pokazale, da velike količine zaužitega pasulja in čevapčičev spodbudno delujejo na prebavo jamarjev. Rezultat tega je bila velika kontaminiranost okolice tabora z »nagaznimi minami«, tako da je bilo tam gibanje skoraj omejeno. Ko smo postavili latrino, smo se spravili še na urejanje ležišč, razsvetljave in ostalih malenkosti, ki so pomembne za izvedbo tabora. Vmes nas je ves čas močil dež, kar ni bila kaj dobra napoved za tabor, saj se je vreme spreminjalo in je bilo prav po aprilsko muhasto.\n\n![Priprava tabornega prostora.](https://jknm-novice.s3.eu-central-003.backblazeb2.com/caganka-tabor-2014-05-05-2014/slika_1.jpg)\n\nTabor se je uradno začel v četrtek, 1. maja, na praznik dela. Z Anžijem sva se odločila, da ta dan počastiva ne le z delavno, ampak garaško akcijo na dnu Čaganke. Pridružila sta se nam še Dimitrij in Leonid iz Rusije, ki sta bila gosta <a href=\"http://www.dzrjl.si\" target=\"_blank\">Društva za raziskovanje jam Ljubljana</a>, ki je imelo v bližnji Banji Loki jamarski tabor. Rusa sta se odločila, da bi obiskala tudi kakšno globljo jamo, ki jih v tem koncu Slovenije žal ni na pretek, zato so jima matičarji predlagali, naj se pridružita nam, ker so vedeli da imamo istočasno tudi mi svoj tabor. V rahlem dežju smo se spustili do dna, kamor smo prišli relativno hitro, saj sta Rusa že kar izkušena jamarja. Še posebej Dimitrij, ki mi je kasneje povedal, da že od leta 1997 sodeluje pri raziskovanju najgloblje jame na svetu <a href=\"http://en.wikipedia.org/wiki/Krubera_Cave\" target=\"_blank\">Voronyi </a>in je bil član nosaške ekipe tudi takrat, ko so potapljači podaljšali jamo še za nekaj metrov s potopom v sifonu na dnu. Lotili smo se dela in ko smo izpraznili prvo baterijo, sta jo Dimitrij in Leonid vzela in se odpravila proti površju. Z Anžijem sva kmalu prebila prvi meander, ki sva ga nekaj časa nazaj začela širiti z Andrejem. Sledila je kratka stopnja dolžine 7-ih metrov, kjer se je meander nadaljeval okoli 4 metre globoko. Z malo sreče in znanja sva tudi ta del prebila in se spustila v naslednjo stopnjo, z okoli 14 metri dolžine. Jama se tudi tukaj nadaljuje v meandru, ki je čakal na jutrišnjo ekipo. Ekipa na površju (Šini, Tico, Jasna in Dejan) pa ta čas ni zabušavala, ker so pripravili vse za tabor – uredili so kurišče, postavili šotor, poskrbeli za klopi … Pridružil se jim je tudi dr. Krevs, ki je skonstruiral odlično stojalo za kuho in peko na ognju in ga je potem tudi zabetoniral zraven kurišča. Počasi so se jim pridružili tudi jamarji iz ostalih klubov, ki so pridno pomagali pri pripravi drv in ostalih bolj ali manj pomembnih opravkih.\n\n![Dejan je pljunil v delo, pardon, roke.](https://jknm-novice.s3.eu-central-003.backblazeb2.com/caganka-tabor-2014-05-05-2014/slika_2.jpg)\n\nV petek ob 8. uri se je v jamo odpravila prva ekipa (Tico, Uroš in Tim), ki je imela namen nadaljevati širjenje meandra na dnu. Malo za njimi so se začeli v jamo spuščati tisti bolj turistično razpoloženi (Valerija, Primož, Bojan, Jerica, Tomaž in Katarina), ki so se spustili do bivaka in se potem počasi odpravili ven. Katarina se je medtem odločila, da se bo spustila do dna, in je tako dosegla rekord, saj tako globoko v Čaganki ni bilo še nobene ženske. Njej sta sledila Maks in Šini, ki sta od –280 m do –400 m napeljala kabel za jamski telefon. Ob 12. uri sta se na dno odpravila še Bor in Matjaž, ki sta zamenjala prvo ekipo in nadaljevala s širjenjem meandra na dnu. Žal jima ni uspelo prebiti ožine za katero sledi nova stopnja, vendar ne manjka več veliko. Malo za njima pa so v jamo šli še Gorenjci (Robert, Marko in Walter), ki smo jih poslali kopat podor na koncu Južnega rova. Pridružil se jim je še Anži in proti večeru smo po telefonu prejeli novico, da je za podorom še vsaj 100 m novih delov. Tega seveda Anžiju nisem verjel, ko pa je novico potrdil tudi Walter, ki je vodja Jamarske reševalne službe in naj bi bil zelo resen mož, sem se tudi sam veselil super novice. Ker so bili že dolgo v jami, so hitro raziskali nove dele, vendar očitnega nadaljevanja ni bilo najti. Te dele bo potrebno še natančno pregledati in izmeriti. Tisti, ki smo ostali zunaj jame, smo ta čas, ko smo čakali, da se vsi vrnejo iz jame, izkoristili za urejanje tabora. Jasna, Dejan in Andrej so se spustili v Dvojno katedralo in trenirali vrvno tehniko. Zadnja dva sta se iz jame vrnila malo pred tretjo uro.\n\n![Jama šiba dalje!](https://jknm-novice.s3.eu-central-003.backblazeb2.com/caganka-tabor-2014-05-05-2014/slika_3.jpg)\n\n![Ekipa za kabel in turisti.](https://jknm-novice.s3.eu-central-003.backblazeb2.com/caganka-tabor-2014-05-05-2014/slika_4.jpg)\n\n![Ekipa za Južni rov in ekipa za na poden.](https://jknm-novice.s3.eu-central-003.backblazeb2.com/caganka-tabor-2014-05-05-2014/slika_5.jpg)\n\n![Uroš in Tim sta navdušena nad lepotami Čaganke.](https://jknm-novice.s3.eu-central-003.backblazeb2.com/caganka-tabor-2014-05-05-2014/slika_6.jpg)\n\nV soboto dopoldne je večina zapustila tabor. Pridružil se nam je Miha, s katerim sva nameravala nadaljevati širjenje na dnu, vendar sva se odločila, da akcijo prestaviva, saj je neprestano deževalo že od 20. ure prejšnjega dne. V takih razmerah je delo v spodnjih delih jame nemogoče, saj se količina vode zelo poveča. Tako smo skupaj s Šinijem, ki je še edini ostal v taboru, vse pospravili in zaključili letošnji tabor.\n\n![Po koncu akcije nam je vodja JRS spekel čevapčiče.](https://jknm-novice.s3.eu-central-003.backblazeb2.com/caganka-tabor-2014-05-05-2014/slika_7.jpg)\n\nZahvalil bi se vsem, ki so se odzvali vabilu in se nam pridružili. Vsak je prispeval svoj delček v zgodbo Čaganke, ki sedaj v globino meri že okoli 420 metrov. Za natančno globino bomo morali še malo počakati na meritve, ki jih bomo opravili v naslednjih tednih. Se vidimo na jamarskem taboru Čaganka 2015.\n\nNa taboru sodelovali: Dimitrij in Leonid (Rusija), Uroš Ilič, Tim Bolhar Novak (JK Železničar), Valerija Petrič, Janko Stropnik, Maks Petrič, Katarina Kotnik, Kristjan Kosmač, Mitja Naroločnik (ŠJK Poldasica Topolšica), Tomaž Avberšek (KŠJK Speleos Siga Velenje), Bojan Jereb (JD Gorenja vas), Robert Kusič (DZRJ Kranj), Marko in Walter Zakrajšek (DRP Škofja Loka), Bor Vidic, Matjaž Božič, Katarina Seme, Primož Bezjak, Jerica Koren (DZRJ Simon Robič Domžale), Miha Rukše, Andrej Jaklič, Jasna Šinigoj, Dejan Šenet, Damijan Šinigoj, Matija Gašperšič, Anže Tomšič in Klemen Mihalič (JKNM).\n\nFoto: Damijan Šinigoj in Katarina Kotnik\n\n## Dodatek 8.5.2014\n\nMarko Zakrajšek je svoja občutja po spustu v Čaganko spesnil v naslednje verze:\n\nZakaj v Čaganko?<br>\nKer tam je lepo!<br>\nŽe po nekaj urah,<br>\nmrzlo tvoje je telo.<br>\nZ blatom obdano<br>\nin z znojem zaznamovano.<br>\nKer oprema ni več varovalna,<br>\nampak preprosto neuporabna!<br>\nPreklinjati se pa itak ne splača,<br>\nker se ti z vsakim metrom dvojno vrača.<br>\nBlato, dež, noč!<br>\nČe ne vse, te vsaj eno zunaj doleti.<br>\nA ob ognju izginejo vse te skrbi.<br>\nKer Čagankarji čudni so ljudje,<br>\niz vsakega izvabijo, najboljše kar je!\n\nMarko Zakrajšek<br>DRP Škofja Loka"
  },
  {
    "id": 348,
    "markdown": "# Firecombat 2014 v Žužemberku\n\n![](https://jknm-novice.s3.eu-central-003.backblazeb2.com/firecombat-2014-v-zuzemberku-14-05-2014/slika_0.jpg)\n\nTo soboto, 10. maja 2014, je v Žužemberku potekalo državno gasilsko tekmovanje Firecombat - tekma ognjenih risov. K sodelovanju so nas povabili gasilci iz Gasilskega društva Žužemberk, da bi skrbeli za varnost tekmovalcev pri spuščanju po vrvi. Za pravilno izvedbo gasilskih manevrov, pa je skrbela sodnica Marjana iz Slovenske Bistrice. Za moje pojme zelo naporno tekmovanje se je začelo ob 9. uri dopoldne, končalo pa ob 18. uri popoldne. Potek tekmovanja spisujemo v nadaljevanju.\n\n![Tekmovalca sta morala povezati pet cevi, jih priklopiti na črpalko, premagati 1,8 m visoko oviro in cev prepeljati pod to oviro, ...](https://jknm-novice.s3.eu-central-003.backblazeb2.com/firecombat-2014-v-zuzemberku-14-05-2014/slika_1.jpg)\n\n![premagati 6 m dolg tunel širine 80 x 80 cm, ...](https://jknm-novice.s3.eu-central-003.backblazeb2.com/firecombat-2014-v-zuzemberku-14-05-2014/slika_2.jpg)\n\n![splezati na cca 10 m visok stolp, ...](https://jknm-novice.s3.eu-central-003.backblazeb2.com/firecombat-2014-v-zuzemberku-14-05-2014/slika_3.jpg)\n\n![potegniti gor 15 m cevi in jo fiksirati, ...](https://jknm-novice.s3.eu-central-003.backblazeb2.com/firecombat-2014-v-zuzemberku-14-05-2014/slika_4.jpg)\n\n![se potem varno po vrvi spustiti&nbsp;s stolpa, ...](https://jknm-novice.s3.eu-central-003.backblazeb2.com/firecombat-2014-v-zuzemberku-14-05-2014/slika_5.jpg)\n\n![potem prenesti prek celega igrišča 75 kg težko lutko, ...](https://jknm-novice.s3.eu-central-003.backblazeb2.com/firecombat-2014-v-zuzemberku-14-05-2014/slika_6.jpg)\n\n![na koncu spet z druge strani poligona potegniti nabito polno cev vode, ...](https://jknm-novice.s3.eu-central-003.backblazeb2.com/firecombat-2014-v-zuzemberku-14-05-2014/slika_7.jpg)\n\n![ki se je prenosu seveda zelo upirala ...](https://jknm-novice.s3.eu-central-003.backblazeb2.com/firecombat-2014-v-zuzemberku-14-05-2014/slika_8.jpg)\n\n![in na koncu končno podreti tarčo.](https://jknm-novice.s3.eu-central-003.backblazeb2.com/firecombat-2014-v-zuzemberku-14-05-2014/slika_9.jpg)\n\n![Vse to v čim krajšem času v polni \"bojni opremi\". Oblečeni v ognjevarno obleko, s podkapo, debelimi rokavicami, težkimi usnjenimi čevlji in za povrh še z dihalnim aparatom s težko jeklenko na hrbtu.](https://jknm-novice.s3.eu-central-003.backblazeb2.com/firecombat-2014-v-zuzemberku-14-05-2014/slika_10.jpg)\n\n![Ni čudno, da je na koncu marsikdo obležal in se komaj nadihal \"svežega\" zraka.](https://jknm-novice.s3.eu-central-003.backblazeb2.com/firecombat-2014-v-zuzemberku-14-05-2014/slika_11.jpg)\n\nTekmovalo je 47 ekip iz cele Slovenije, tako fantje, dekleta, kot tudi mešane ekipe. Kdo je zmagal v kateri kategoriji, ne vem, vem pa, da so si vsi sodelujoči zaslužili medaljo za pogum in vzdržljivost. Skratka bilo je zelo zanimivo. Ob tej priliki se moram zahvaliti prirediteljem, ki so nas oskrbeli s hladnimi napitki, da nam na soncu ni bilo prevroče in da smo imeli polne želodčke dobrot z žara.\n\n![V očeh sodnice.](https://jknm-novice.s3.eu-central-003.backblazeb2.com/firecombat-2014-v-zuzemberku-14-05-2014/slika_12.jpg)\n\nSodelovala sva Primož Paterneš in Andrej Gašperič."
  },
  {
    "id": 349,
    "markdown": "# Jamarski izpiti\n\nV\nsoboto, 17. maja 2014, je JZS pri Jamarskem domu na Gorjuši pri Domžalah organizirala\nizpite za naziva jamar pripravnik in jamar ter preverjanje usposobljenosti za\nsamostojno jamarsko delovanje (USJD).\n\nDan\nprej je potekal tudi izpit za naziv inštruktor jamarstva, ki sva se ga iz\nnovomeškega jamarskega kluba udeležila Klemen Mihalič in Damijan Šinigoj.\nKandidati za naziv inštruktorja smo opremili poligone za izpite in\ndemonstrirali svoje znanje, v soboto pa nato spremljali in ocenjevali skoraj\ntrideset jamarjev, ki so prišli na izpit. Pokazano znanje je bilo na dokaj\nvisokem nivoju, z nekaj napakicami in spodrsljaji, ki jih lahko pripišemo tudi\ntremi, pa tudi kandidati za inštruktorje menda nismo bili slabi.\n\n![Klemen s prvo pomočjo muči kandidatki za jamarski pripravnici.](https://jknm-novice.s3.eu-central-003.backblazeb2.com/jamarski-izpiti-19-05-2014/p5172490_01.jpg)\n\n![Zaslužen oddih za kosilo z medvedom.](https://jknm-novice.s3.eu-central-003.backblazeb2.com/jamarski-izpiti-19-05-2014/p5172479_s_01.jpg)\n\nOkoli\n16. ure smo z izpiti zaključili in ko smo zbrali vse ocenjevalne liste, smo\nlahko z zadovoljstvom ugotovili, da so prav vsi kandidati izpite uspešno\nopravili. Iz JKNM se je izpitov udeležil še Dejan Šenet, ki je pridobil naziv\njamar in se s tem usposobil za samostojno jamarsko delovanje."
  },
  {
    "id": 347,
    "markdown": "# Čaganka - nova odkritja proti 450 m\n\nTo soboto, 10. maja 2014, je v sklopu kluba potekalo kar nekaj aktivnosti. Miha je predstavljal klub in jamarske raziskave v Bosni na dogodku Srbskega kulturnega društva Novo mesto. Andrej in Primož sta v vlogi sodnika sodelovala na tekmovanju Fire Combat v Žužemberku. Zato sem s težavo iskal sotrpina za delovno akcijo v Čaganki. Prejšnji vikend smo dva dni besno grizli meander na dnu in manjkala je samo še ena akcija za prebitje ožine. Ker smo imeli za soboto v planu še eno akcijo, smo Hilti pustili kar na dnu. Nato pa je v petek zvečer začelo deževati in ni prenehalo vse do sobote popoldne. Ker se je v takem vremenu nemogoče prebiti do dna, smo reševalno akcijo Hiltija prestavili na ta vikend.\n\nNa srečo pa nas je v začetku tedna kontaktiral Matic iz DZRJ Ljubljana, ki je iskal ravno pravo animacijo za svojega gosta Yurija, ki živi na Švedskem in je za nekaj dni prišel na jamarski dopust v Slovenijo. Ker \"ljubljanske\" jame na Pokljuki zaliva voda zaradi talečega se snega, nas je poklical in vprašal, če se nam lahko pridruži. Ponujeno roko sem z veseljem sprejel in dogovorili smo se za delavno akcijo v soboto. Pridružila sta se nama še Teo in Špela, ki sta si želela na safari za pijavko in ostalimi jamskimi zverinami. Za pospravljanje šotora, ki je zaradi dežja ostal postavljen še po taboru, so se javili Šini, Tico, Dejan in Jasna. Ko so vse pospravili, so se odločili, da gredo še malo pogledati v nove dele v Južnem rovu. Tam so stikali za možnimi nadaljevanji in kmalu se je Dejan zaril v podor, nadaljeval pa je Šini, ki je prilezel 15 metrov daleč. Podor je podoben kot v Gorenjskem nadaljevanju, potrebna pa bo kakšna akcija premetavanja kamenja. Po končanem raziskovanju so se vrnili ven in pripravili mesno pojedino za vse garače.\n\n![Take barve sige v Čaganki nismo vajeni (novi deli v Južnem rovu).](https://jknm-novice.s3.eu-central-003.backblazeb2.com/caganka-nova-odkritja-proti-450-m-12-05-2014/slika_1.jpg)\n\nOstali smo se proti dnu odpravili že malo prej. Z Maticem sva se takoj zapodila v širjenje meandra, kmalu pa se nama je pridružil še Yuri. Teo in Špela sta potegnila manjkajočo žico za jamski telefon, potem pa sta začela stikati za živalmi in postavljati pasti za preučevanje jamskih hroščev.\n\n![Teo in Špela bosta čez kakšen mesec preverila, ali se v Čaganki skriva kakšna nova zverina.](https://jknm-novice.s3.eu-central-003.backblazeb2.com/caganka-nova-odkritja-proti-450-m-12-05-2014/slika_2.jpg)\n\nKmalu smo prebili ožino in se spustili nekaj metrov v novo stopnjo, kjer nas je čakala še ena, vendar krajša ožina. Hitro smo jo pretolkli in se spustili v približno 10 metrsko stopnjo. Jama se tam nadaljuje v dokaj širokem meandru, po katerem smo prišli nekaj metrov daleč. Tam se je meander zožil, iz leve pa je dobil nov pritok vode. Nad tem mestom smo opazili okno, kamor smo splezali in se znašli v horizontalnem fosilnem rovu, ki je tekel pravokotno na smer meandra. Takoj smo se zapodili raziskovat nove dele, kmalu pa so sledili navdušeni vzkliki, saj so se rovi razvili v dimenzije, kakršnih v tem delu jame nismo navajeni. Raziskali smo nekaj dvoran, kratkih stopenj in rovov. Ocenjujemo, da je dolžina novega poligona okoli 200 metrov.\n\n![Hidracija je pomembna. Ljubljančani ostajajo zvesti rdeči barvi napitka.](https://jknm-novice.s3.eu-central-003.backblazeb2.com/caganka-nova-odkritja-proti-450-m-12-05-2014/slika_3.jpg)\n\nTrenutno globino ocenjujemo na 450 metrov, vendar so to samo ocene, saj je zadnja izmerjena globina pri 364 m. Za uradne podatke bomo morali počakati merilno ekipo, ki se bo dela lotila naslednji vikend. Po vsej verjetnosti je glavno nadaljevanje jame v meandru, saj se vsi novi deli stekajo v to smer.\n\n![Čeprav je Yuri Rus (levo), je bil čisto zadovoljen tudi z zeleno barvo napitka.](https://jknm-novice.s3.eu-central-003.backblazeb2.com/caganka-nova-odkritja-proti-450-m-12-05-2014/slika_4.jpg)\n\nTorej, dolenjska jamska kraljica se še vedno nadaljuje!\n\nUdeleženci:&nbsp;Yuri Schwartz (Rusija), Teo Delić, Špela Borko, Matic Di Batista (DZRJ Ljubljana), Dejan Šenet, Jasna Šinigoj, Damijan Šinigoj, Matija Gašperšič, Klemen Mihalič (JKNM).\n\nFoto: Damijan Šinigoj."
  },
  {
    "id": 294,
    "markdown": "# Trening v Malisnici\n\nV nedeljo, 17. marca dopoldne, smo se nekateri člani JKNM, ki bomo delali izpit za jamarja oziroma jamarja reševalca pripravnika, zbrali v udornici Malisnica. Z Anžetovo pomočjo smo obnovili vajo snemanje ponesrečenca z vrvi od spodaj ali zgoraj ter na več načinov, potrenirali pa smo tudi prehod prek prečnice. Nedelja nam je bila vremensko naklonjena in je čas hitro mineval, trening smo zgodaj popoldne zaključili v dobrem vzdušju ter s klobasami.\n\n![Jasna in Dejan v steni.](https://jknm-novice.s3.eu-central-003.backblazeb2.com/trening-v-malisnici-20-03-2013/2.jpg)\n\n![Snemanje ponesrečenca z vrvi na vse možne načine.](https://jknm-novice.s3.eu-central-003.backblazeb2.com/trening-v-malisnici-20-03-2013/3.jpg)\n\n![Klobase za garače na koncu …](https://jknm-novice.s3.eu-central-003.backblazeb2.com/trening-v-malisnici-20-03-2013/5.jpg)\n\n![Gasilska, pardon jamarska.](https://jknm-novice.s3.eu-central-003.backblazeb2.com/trening-v-malisnici-20-03-2013/6.jpg)\n\nSodelovali smo Anže Tomšič, Dejan Šenet, Matija Gašperšič, Jasna Šinigoj, Damijan Šinigoj in Primož Paterneš.\n\nFotografije: Damijan Šinigoj"
  },
  {
    "id": 351,
    "markdown": "# Čaganka - On the record\n\nNo, pa imamo od nedelje, 18. maja 2014, uradno izmerjeno globino in dolžino vseh do sedaj odkritih novih delov Čaganke, ki se jih je v Srečkovi beležki&nbsp;nabralo za nekaj listov. Bil je že čas, da naredimo konec ugibanjem in si potešimo radovednost. In tudi smo!\n\n![Priprave.](https://jknm-novice.s3.eu-central-003.backblazeb2.com/caganka-on-the-record-21-05-2014/slika_1.jpg)\n\nZjutraj smo se še malo lovili, a smo se ujeli pri bivaku in okrog 9. ure dopoldne krenili novim delom naproti na dveh najbolj oddaljenih koncih jame. Ker so bližji in bolj suhi novi deli v Južnem rovu, smo se najprej zapodili tja, sicer bi še vedno ostali neizmerjeni.\n\n![Razlog, zakaj najprej v južni rov.](https://jknm-novice.s3.eu-central-003.backblazeb2.com/caganka-on-the-record-21-05-2014/slika_2.jpg)\n\nSrečko,  kot glavni merilni mojster in Anže, kot glavni asistent, sta se lotila meritev. Miha in Andrej pa sva pregledovala teren in iskala morebitna nadaljevanja. Ker se je najino delo končalo prej, sva odšla naprej proti najnižji točki na drugem koncu jame. Andrej sem se na okoli 340 m globine lotil preopremljanja, ker pa sem imel mašino samo \"na žgance\", torej sem bil brez hiltija, sem po dveh pritrdiščih obupal. Blato, vlaga in firbec po novih delih naredijo svoje. Vmes sta pridrvela še Srečko in Anže z laserji in ostalimi napravami ter nadaljevala z meritvami proti najnižji točki.\n\n![Glavni merilni mojster, ...](https://jknm-novice.s3.eu-central-003.backblazeb2.com/caganka-on-the-record-21-05-2014/slika_3.jpg)\n\n![... in njegov asistent.](https://jknm-novice.s3.eu-central-003.backblazeb2.com/caganka-on-the-record-21-05-2014/slika_4.jpg)\n\nV meandru, na slabih 400 m smo se zopet srečali in poslovili do dna. Spodaj je Miha že pretaknil večino novih delov in opravil še nekaj foto posnetkov. Ko me je zagledal, me je bil zelo vesel. Potreboval je namreč nekoga, da bi mu držal dodaten fleš.  V jami je namreč precej temno. Pa pozer mu je tudi manjkal. Sva se lotila fotkanja, tako da me je kmalu začelo zebsti v roke. Poziranje je namreč mukotrpno, ker ne smeš ničesar početi, sicer je na sliki \"preveč\" jamarjev. Na srečo so prej kot jaz opešale baterije in sva zaključila. Pa merilca sta tudi že prišla.\n\n![Prehod v galeriji in ...](https://jknm-novice.s3.eu-central-003.backblazeb2.com/caganka-on-the-record-21-05-2014/slika_5.jpg)\n\n![... nadaljevanje.](https://jknm-novice.s3.eu-central-003.backblazeb2.com/caganka-on-the-record-21-05-2014/slika_6.jpg)\n\nMiha je nato iz borše potegnil jagode, ki jih je prej nabral. Kje, nam ni zaupal. Smo jih pa z veseljem v najglobljih delih jame pomlatili. Po okrepčilu so se nadaljevale meritve in pregledovanje. Na trenutno najnižji točki, ki je v rovčku na koncu suhe galerije Kalahari, smo poizkusili s kopanjem, da bi prišli še naprej, a nas je ustavila skala, ki pa zahteva malo trše orodje, kot je lopatka.\n\n![Jagodni na dnu Čaganke?](https://jknm-novice.s3.eu-central-003.backblazeb2.com/caganka-on-the-record-21-05-2014/slika_7.jpg)\n\nSkratka spodnji deli so zelo navdušujoči, saj so stopnje spet večje, galerije pa so prostorne  in suhe. Smo razmišljali, da bi poleti, ko bo spet vroče, organizirali turnir v Beach Volleyball-u. Si zamislite zagorele mladenke v bikiniju na dnu Čaganke? Brrrrrrr.\n\n![Še ena umetniška za skomine.](https://jknm-novice.s3.eu-central-003.backblazeb2.com/caganka-on-the-record-21-05-2014/slika_8.jpg)\n\nNajvečja možnost nadaljevanja poleg nekaj vprašajev v galerijah ostaja v aktivnem meandru, kjer se združita dva (trenutno) manjša vodna tokova. Bo pa delo na tej globini kar zahtevno, saj bo že priti do tja čez vse te ožine in meandre kar zahtevno, sploh pa potem povratek nazaj. Vendar, kolikor poznam nas Dolenjce, bo jama zagotovo potegnila ta kratko.\n\n![Prehod iz meandra v galerije.](https://jknm-novice.s3.eu-central-003.backblazeb2.com/caganka-on-the-record-21-05-2014/slika_9.jpg)\n\n![Portret Anžeta von Čaganka.](https://jknm-novice.s3.eu-central-003.backblazeb2.com/caganka-on-the-record-21-05-2014/slika_10.jpg)\n\nZadovoljni in prijetno utrujeni smo iz jame prišli ob 10 uri zvečer. Šini nas je že čakal z dobrotami z žara, ki smo jih z veseljem pohrustali.\n\n![Še gasilska na plaži.](https://jknm-novice.s3.eu-central-003.backblazeb2.com/caganka-on-the-record-21-05-2014/slika_11.jpg)\n\nA ja, še meritve, kar vas verjetno (poleg Beach Volley-a) najbolj zanimajo. Uradna globina Čaganke je trenutno 448 m, poligona pa je 1800 m in kot že rečeno, pri tem zagotovo&nbsp;ne bo ostalo.\n\nSodelovali smo Srečko Vidic, Anže Tomšič, Mihael Rukše in Andrej Gašperič.\n\n## Dodatek 2. junij 2014\n\nRezultat dela merilne, risarske, skenerske in printarske ekipe je tukaj: <a href=\"https://jknm.s3.eu-central-1.amazonaws.com/caganka-on-the-record-21-05-2014/caganka_450.jpg\" target=\"_blank\">aktualen načrt Čaganke</a> do globine 448 m."
  },
  {
    "id": 359,
    "markdown": "# Kanin 2014 [drugič]\n\nObljuba dela dolg. Tako pravijo. Vezana na to obljubo sva se z Andrejem v petek, 29. avgusta 2014, po službi ponovno podala na Kanin. Pot do izhodišča je potekala v normalni jamarski debati in ob zvokih elektronske glasbe po izboru DJ Andreja. Okrog četrte ure sva z malo manjšo obremenitvijo nahrbtnikov (beri: samo 25 kg) krenila po že znani poti proti našemu bivaku. Sva imela srečo, da po nama&nbsp;ni žgalo sonce, kajti bilo je vroče in brez najmanjše sape. Teklo je od naju, kot že dolgo ne. Po dobrih treh urah prispeva do bivaka, kjer naju je presenetil na novo izkopan rov s strani svizca ... In zelo mokro je bilo po tleh - voda je stala, vsepovsod je bilo blato.\n\nSreča v nesreči, da sva to nekako predvidevala - prvotno naj bi ekipa imela s seboj še Anžeta in sva s sabo vzela šotor. Si kar ne znam predstavljati, kje bi drugače preživela prvo noč. Najbolj primeren prostor sva našla tik ob vhodu v NM 200 (Kremenčkovo brezno). Da sva ga vsaj malo zravnala, sva porabila kar nekaj časa, predvsem zaradi ruvanja in kopanja »maha«, ki nama je služil kot material za ravnanje terena. Šotor pa živi luksuz, prostora, da kar ni res in tako sva kmalu zaspala.\n\n![Priprava novega bivaka.](https://jknm-novice.s3.eu-central-003.backblazeb2.com/kanin-2014-drugic-01-09-2014/p8290012.jpg)\n\nNekje okrog osme ure zjutraj sva se z vso potrebno opremo spustila v zdaj nama že kar znan vhodni del, meander do Aninega prehoda, kjer sva se prejšnjič ustavila. Na prehodu se je čutil močan prepih, ki naju je vseskozi v nadaljevanju spremljal.  Potrebna je bila še manjša širitev prehoda in že je Andrej pričel z opremljanjem brezna Zverinice iz Rezije (brezno z globino 45 metrov). V tem delu sva naletela tudi na vzporedno brezno in kamin, ki ga pa tokrat nisva pregledala.\n\n![Vhod v brezno NM 200.](https://jknm-novice.s3.eu-central-003.backblazeb2.com/kanin-2014-drugic-01-09-2014/p8300015.jpg)\n\nSledila je\nmanjša stopnja, brezno, ki naju je popeljalo v nov meander, za katerim se je\nskrivalo novo brezno (8 m stopnja), midva pa kot zanalašč pustiva macolo in\nšpico pri Aninem prehodu. Ni kaj, vzel sem pot pod noge, pele so prižeme,\nAndrej pa je ta čas naredil pritrdišča. Stene v meandru so bile zelo krušljive,\ntako da nisva porabila veliko časa in sva bila že v novih delih. Nova stopnja,\npod nama novo brezno, na eno stran vzporeden kamin lepih dimenzij (laser je\npokazal 15 m), na drugi strani meander, iz katerega piha, oboje je ostalo za\nnaslednjič. Po 11 m spusta z vmesno stopnjo, stene brezna močno sprane, tekla\nje voda, sva prišla do navideznega dna premera 1,2 m, v katerem pa je\nnadaljevanje v zdaj še ozkem meandru, iz katerega pa je močno pihalo.\n\n![Anin prehod.](https://jknm-novice.s3.eu-central-003.backblazeb2.com/kanin-2014-drugic-01-09-2014/p8300026.jpg)\n\nAndrej se je\ns težavo dobesedno stlačil v njega in videl, da gre brezno naprej, groba ocena\n10 m. In tukaj sva se ustavila. Prvotni cilj je bil dosežen, sledila je kratka\nmalica in povratek z obveznim izrisom in merjenjem poligona. Pa da ne pozabim,\nskoraj za vsakim metrom brezna je sledilo obvezno foto dokumentiranje,\nmateriala je za najmanj dve razstavi in pa tri kratke dokumentarce.\n\n![Andrej v meandru na -85 m, gre naprej.](https://jknm-novice.s3.eu-central-003.backblazeb2.com/kanin-2014-drugic-01-09-2014/p8300042.jpg)\n\nMalo po 16.\nuri sva bila zunaj, sledilo je obvezno sporočanje bližnjim, da je vse OK. Ker\nsva cilj dosegla že prvi dan in je bila vremenska napoved za nedeljo zelo slaba, sva se odločila, da pospraviva tabor in odideva v dolino oziroma domov. Pot naju\nje peljala še k Strahincu na pico, kjer naju je postregla Urška. Okrog polnoči\nsva bila doma, budna sta bila samo še Nuk in Aaron (psa).\n\n![Še obvezna skupinska po povratku.](https://jknm-novice.s3.eu-central-003.backblazeb2.com/kanin-2014-drugic-01-09-2014/p8300061.jpg)\n\nNM 200,\nzaradi katerega sva bila ponovno na Kaninu:\n\n- undefined\n- undefined\n- undefined\n- undefined\n- undefined\n- undefined\n- undefined\n\n<video align=\"center\" src=\"https://www.youtube.com/embed/5oX-kigCxvs\" width=\"80%\" isUpload=\"true\" />\n\nDolg sva izpolnila Andrej Gašperič in Jože Tomšič.\n\nPS: Kmalu spet!"
  },
  {
    "id": 360,
    "markdown": "# Pogana jama na Gorjancih\n\nSobota, 30. avgust 2014. Skupina jamarjev iz Jamarskega kluba Novo mesto in Kostanjevice čaka pred mejnim prehodom Planina. Dovolilnice za prehod in plačilo 0,84 centa po osebi. Prijazni policisti pohitijo s pisanjem in že se naša pot nadaljuje v Žumberak. Tam nas pričaka domačin Petar Miljanović, ki nas je povabil in dal na razpolago kočo, da si pogledamo podzemlje na Hrvaški strani Gorjancev.\n\n![Mejni prehod Planina – Evropa 2014.](https://jknm-novice.s3.eu-central-003.backblazeb2.com/pogana-jama-na-gorjancih-05-09-2014/dsc06655.jpg)\n\nPogovor ter hitro narejen načrt dostopa. Pot nas je peljala po močno odrtih cestah, ki jih lahko premaguje le terenski avto - deževje letos na gozdnih cestah terja svoje. Po cestnih jamah smo prišli do Pogane jame, ki se nahaja na meji s Slovenijo.\n\n![Vhod v Pogano jamo.](https://jknm-novice.s3.eu-central-003.backblazeb2.com/pogana-jama-na-gorjancih-05-09-2014/dsc06658.jpg)\n\nPričaka nas lepo vreme in divja narava. V dolini je vhod v jamo, ki je ponor vode. Izvira  na različnih koncih doline in se združi v manjši potok ter ponikne skozi podorno kamenje in prod v neznano podzemlje. Velik vhod in žal dokaj kratka jama nas pripeljeta do stopnje 2 m in druge stopnje 6 m. Prod, vejevje in pršenje vode preprečujejo nadaljevanje. Voda nadaljuje, mi se obrnemo. Žal je to vse, kar lahko vidimo!\n\n![Jože sledi vodi, ki izgine v produ.](https://jknm-novice.s3.eu-central-003.backblazeb2.com/pogana-jama-na-gorjancih-05-09-2014/dsc06705.jpg)\n\nVendar voda ponikne v dveh koncih jame v slednjega. S pregrado smo preprečili dostop vode in jo obrnili v drugi del, ki ima še bolj nemogoč prehod. Po eni uri se je v stopnji izboljšalo (brez pršenja vode), žal napredovanje vseeno ni bilo mogoče.\n\n![Pri jamarjih še vedno veljajo dobri stari časi: eden dela, trije nadzorujejo.](https://jknm-novice.s3.eu-central-003.backblazeb2.com/pogana-jama-na-gorjancih-05-09-2014/dsc06679.jpg)\n\n![Po garanju se je Matjažu prileglo hlajenje v luži pred jamo.](https://jknm-novice.s3.eu-central-003.backblazeb2.com/pogana-jama-na-gorjancih-05-09-2014/dsc06693.jpg)\n\nKljub vsemu je bilo v skupini dobro vzdušje, posebej še po odlični malici, ki jo je pripravil Jože. V Petrovi koči sta se nam pridružila še Jožica in Toni. Akcija se je zaključila na čudovitem Gorjanskem večeru z obljubo, da še kdaj obiščemo jame na Žumberački gori.\n\n![Po dobri hrani še malo fotografiranja ;-)](https://jknm-novice.s3.eu-central-003.backblazeb2.com/pogana-jama-na-gorjancih-05-09-2014/dsc06701.jpg)\n\nNa akciji smo sodelovali Jože Stopar, Igor Krevs, Mihael Rukše (vsi Jamarski klub Novo mesto) ter Matjaž Čuk, Erik Grubar, Gašper Stopar (vsi Klub jamarjev Kostanjevica na Krki).\n\nFotografije Mihael Rukše."
  },
  {
    "id": 520,
    "markdown": "# Jami na Jasnici\n\nNa hribu Jasnica pri Gornjih Ložinah sva s Tonijem raziskala dve jami, ki ležita ena blizu druge. V obe je možen spust s prostim plezanjem, a ob obveznem varovanju z vrvjo. V prvi jami se spustimo na dno skalnatega kotla, iz katerega se odcepi krajši rov. Druga jama je nastala ob izraziti strukturi, ima gladke stene ter stropne kotliče, ki naj bi nastali z delovanjem tekoče vode.\n\n![Dno kotla, iz katerega vodi jamski rov. Foto Borivoj Ladišić](https://jknm-novice.s3.eu-central-003.backblazeb2.com/jami-na-jasnici-15-07-2019/slika_1.jpg)\n\n![Vhod v rov. Foto Borivoj Ladišić](https://jknm-novice.s3.eu-central-003.backblazeb2.com/jami-na-jasnici-15-07-2019/slika_2.jpg)\n\n![Na dnu sosednje jame. Foto Borivoj Ladišić](https://jknm-novice.s3.eu-central-003.backblazeb2.com/jami-na-jasnici-15-07-2019/slika_3.jpg)\n\n![Na dnu sta levo in desno nizka prostora, v katera pridemo na kolenih. Foto Borivoj Ladišić](https://jknm-novice.s3.eu-central-003.backblazeb2.com/jami-na-jasnici-15-07-2019/slika_4.jpg)\n\nPo raziskavi me je Toni povabil domov na kosilo. Postregel je s polhovim golažem. Golaž je bil dober, okus kot vsak golaž, le mesa je bilo bolj malo. Zato pa veliko drobnih koščic.\n\n![Polhov golaž, malo mesa, a veliko koščic. Foto Borivoj Ladišić](https://jknm-novice.s3.eu-central-003.backblazeb2.com/jami-na-jasnici-15-07-2019/slika_5.jpg)\n\n![Je pa teknilo. Foto Toni Prijatelj](https://jknm-novice.s3.eu-central-003.backblazeb2.com/jami-na-jasnici-15-07-2019/slika_7.jpg)\n\nSodelovala sva Toni Prijatelj in Borivoj Ladišić."
  },
  {
    "id": 353,
    "markdown": "# Novim izzivom naproti\n\nV soboto, 31. maja 2014, sva se z Mihom ponovno odpravila proti Čaganki. Res je, da je vsaj polovica letošnjih novičk na naši spletni strani namenjeni predvsem tej jami. Vendar nas letos ta enostavno navdušuje z novimi odkritji in nadaljevanji. Na prejšnjih akcijah smo odkrili in raziskali okoli 150 metrov fosilnih galerij, katerih najgloblja točka je na globini 448 metrov. Posebej perspektivnega nadaljevanja v teh delih zaenkrat nismo opazili, zato sva se z Mihom odločila, da nadaljujeva širjenje v najgloblji točki meandra. Na začetku sva prebila del, ki je meril 2 metra v globino in dolžino ter prišla do sotočja, kamor se steka voda, ki priteče iz zahodnega dela fosilnih galerij. Kljub majhni količini vode v jami, je bil tok vode kar opazen. Na oko bi celo rekel, da je bil pretok vode iz tega pritoka močnejši, kot v meandru.\n\n![Pred začetkom akcije bi morali biti veseli. Zakaj taki kisli nasmehi?](https://jknm-novice.s3.eu-central-003.backblazeb2.com/novim-izzivom-naproti-02-06-2014/slika_1.jpg)\n\n![Pritok iz zahodnih delov fosilnih galerij.](https://jknm-novice.s3.eu-central-003.backblazeb2.com/novim-izzivom-naproti-02-06-2014/slika_2.jpg)\n\n![Nadaljevanje (pre)ozkega meandra.](https://jknm-novice.s3.eu-central-003.backblazeb2.com/novim-izzivom-naproti-02-06-2014/slika_3.jpg)\n\nPo sotočju se ozek meander nadaljuje, vendar so dimenzije večje, kot v višjih delih jame. Meander je na tem mestu visok okoli 5 metrov in širok od 20 do 30 centimetrov. Človeku to predstavlja neprehodno oviro, zato se bomo morali še malo potruditi, da naredimo ožine prehodne. Na tej akciji sva začela širiti tudi ta del meandra in se prebila kakšen meter naprej, nakar sva se odločila, da zaključiva z delom in se vrneva proti površju. V peščenih galerijah sva si privoščila še malico, potem pa začela laziti iz jame. V novih delih do Game Overa se plezanje kar vleče, še posebej zaradi težkih transportk, ki se zatikajo za vse možne skalne zobe. Kljub temu sva iz jame prišla po 4 urah plezanja.\n\n![Okrepčilo pred začetkom plezanja.](https://jknm-novice.s3.eu-central-003.backblazeb2.com/novim-izzivom-naproti-02-06-2014/slika_4.jpg)\n\n![Skupinska slika, zdaj pa morava samo še ven priplezat.](https://jknm-novice.s3.eu-central-003.backblazeb2.com/novim-izzivom-naproti-02-06-2014/slika_5.jpg)\n\nSledil je še obvezen postanek pri Alenki in odhod proti domu. Ocenjujem, da bomo za nadaljevanje potrebovali še vsaj dve akciji, potem pa se pustimo presenetiti, s čim nas bo Čaganka znova navdušila.\n\nNa akciji sva proti belokranjskemu ravniku rinila Miha Rukše in Klemen Mihalič.\n\nFoto: Miha Rukše."
  },
  {
    "id": 355,
    "markdown": "# Obisk Brezna na Leški planini\n\nSem se že kar nekaj časa spraševal, kako in na kakšen način prekiniti mojo neaktivnost pri obisku ali raziskovanju globin preko 50 m, ki je trajala, se niti ne spomnim od kdaj …, skratka predolgo. Da bi prekinil ta jamarski post in bi nekako preveril, ali sem še z vsemi štirimi v jamarstvu, se mi je zdelo povabilo članov DZRJ Kranj o obisku Brezna pri Leški planini še kako primeren izziv.\n\nKratek tehnični opis brezna: odkrito je bilo pred 36. leti, trenutna globina 536 m, skupna dolžina poligona cca 4 km. V medijih lahko zasledimo podobne zapise, kot je tale: »Leško brezno je zagotovo najlepša in najbogatejša jama na Gorenjskem in ogromen zbiralnik padavin oziroma vode iz vseh okoliških vrtač in brezen. V breznu Leške planine vidimo geologijo tega dela Gorenjske. Na globini 200 metrov se vidijo posledice prve ali druge poledenitve, ko so se večje vode pretakale vodoravno po tej jami,« je odprl novo poglavje Igor Potočnik: »Zanimivo bi bilo najti še kakšen vhod pa tudi še par kilometrov rovov. Naša večna želja je, da pridemo do večjih podzemnih voda. Te se kažejo pri izviru Lipnice in Kroparice. Ta površinska voda zavzema približno eno tretjino zalog. Dve tretjini vse jelovške, pokljuške in vode iz Julijskih Alp teče od 30 do 60 metrov pod vidno gladino Save. Zato imajo vse vrtine v Ljubljanski votlini to izjemno kakovostno pitno vodo. To pa pomeni, da se lahko, če jamarji, gozdarji, kmetje, turisti in vsi drugi ne bomo pazili na jame na Jelovici, Pokljuki in v Julijskih Alpah, mirno poslovimo od vode, kakršno poznamo danes.« Vir: SN, 25.5.2014.\n\n![Leško brezno.](https://jknm-novice.s3.eu-central-003.backblazeb2.com/obisk-brezna-na-leski-planini-09-07-2014/lesko.jpg)\n\nNa povabilo smo se odzvali trije člani JKNM. V soboto, 5. julija 2014 smo krenili na pot in malo po sedmi uri na Dvoru pobrali še »varovanca« od Uroša I. (Tima). Malo pred 10. uro smo se v popolni jamarski opremi znašli pred vhodom v brezno. Moja nadzornika sta določila, da me bosta budno spremljala in mi tako določila drugo štartno mesto. In smo krenili: Anže kot srna (urno), jaz pa na začetku z nekim nelagodnim občutkom in cmokom v grlu za njim. Andrej pa z vsemi občutki, ki jih imajo naše mame, za mano. In tako vsi trije, kot eden, proti dogovorjenemu cilju. Vsake toliko časa so se slišale samo besede prostooo. Moji nelagodni občutki so se pri pritrdišču »mercedes« že čisto razpršili. In že sem bil na famoznem pritrdišču na 45 metrci, spust v prvo dvorano. Tisti, ki ste bili tukaj veste, da te najmanj na treh koncih malo požgečka, kar priznajmo si. Anže me je nekje na polovici štrika spraševal, če me je kej strah? Kakšen strah neki? To se pa pri jamarjih ne prizna! Mogoče potlej, ko se vračaš domov ob šestih zvečer, malo govoriš o nelagodni občutkih. Je pa na načrtu ta del poimenovan kot »Brezno problemov«. Zakaj že?\n\nSmo že na dnu prve dvorane oziroma na začetku Biserne dvorane. FASCINANTNO, vam povem! Že samo zaradi tega se je splačalo v jamo, ampak vse skupaj se tukaj šele začne. Sledila je Odmevna dvorana, kjer nas (ene 10 nas je čakalo na spust v nižje dele, se je pre-opremljalo) je Anže počastil z dobrotami. Pa da ne pozabim omeniti, dvorane so ogroooomne. Včasih se o kakšni dvorani pogovarjamo, kaj bi lahko postavil notri: hišo, cerkev, …, v te bi lahko postavil manjšo vas.\n\n![Biserna dvorana.](https://jknm-novice.s3.eu-central-003.backblazeb2.com/obisk-brezna-na-leski-planini-09-07-2014/p7050327_001.jpg)\n\nKo se je spet slišalo prostooo, smo se skozi WC prehod spustili do Dolge dvorane (t. i. druga dvorana). Našemu cilju smo bili vse bližje. Preostala je še pešpot do »fascinantnih kapnikov«, ki so na globini 360 m, ki je ponovno minila v občudovanju dimenzij. Tukaj mi je rekel Anže, da se on v tako jamo ne bi upal z mojimi 15-timi ledicami.\n\n![Stalagmit nekje na koncu Dolge dvorane, z delom udeležencev.](https://jknm-novice.s3.eu-central-003.backblazeb2.com/obisk-brezna-na-leski-planini-09-07-2014/p7050339_001.jpg)\n\nPo ogledu lepo zasiganih delov smo se spustili še do t. i. prehoda Labirint, ki je nekje na globini 400 m, to pa je bila za našo trojico tudi končna etapa. Za tiste, ki slučajno ne veste, sem jaz tamle nekje kmalu po Biserni dvorani začel podirati svoje globinske rekorde.\n\nPred odhodom iz brezna smo se še podkrepili (s sabo smo imeli hrane za dve Čaganki), Anže pa je sproti poskrbel za izgubljeno jamarko (mimogrede, ki je tudi že bila v Čaganki). Na poti iz brezna je beseda vseskozi tekla o dimenzijah in ostalih krasotah, rahlo smo utihnili samo v stopnjah. Malo bolj pa smo utihnili pod 45 metrco – predvsem jaz. Tukaj smo se »snideli« z Igorjem Potočnik. Dve, tri besede, …, nato pantin na škorenj in sta mi rekla, da naj grem kar prvi na šaht, da kaooooo jih ne bo zeblo, ko bom predolgo plezal. Pa mislim, da ni bilo sile, sam nad sabo sem bil presenečen in mislim, da nekih čakanj zaradi mene ni bilo . Prvi sem potlej ostal vse do izhoda iz jame, vmes smo se srečevali še z drugimi udeleženci. Malo po drugi uri smo bili vsi zunaj. Osebno sem bil presrečen, tako glede videnega, predvsem pa doživetega.\n\n![Trije srečni na izhodu.](https://jknm-novice.s3.eu-central-003.backblazeb2.com/obisk-brezna-na-leski-planini-09-07-2014/p7050354_001.jpg)\n\nSledil je še obvezen triurni čvek z udeleženci tabora, med katerim smo se tudi prav lepo okrepili. Smo pa imeli tudi to srečo, da smo spoznali še prvopristopnika, ki ima partizansko ime »Bušman«. Sledila je samo še pot domov, spotoma sva Anžeta še v Naklem odložila, midva z Andrejem sva pa potem še kakšno moško rekla o 45 metrci.\n\nHvala članom DZRJ Kranj za povabilo, prijetno druženje, pogostitev in vse kar spada zraven. Hvala Andreju in pa Anžetu za budno spremljanje in lepo druženje. Pa čim preje spet. Barve JKNM smo zastopali:  Andrej Gašperič, Anže Tomšič in Jože Tomšič – Tom, ki sem bil na 360 m pa še malo. Zakon!"
  },
  {
    "id": 356,
    "markdown": "# Čaganka - soteskanje\n\n## Prvi del\n\nV ponedeljek, dne 14. julija 2014, smo se Srečko, Mitja, Robert, Bojan in Damijan Š. ob 10:30 odpravili v Čaganko z namenom do trenutnega dna (na globini tam okoli 450 m) potegniti žico za jamski telefon. Brezno namreč poglabljamo hitreje, kakor uspemo potem slediti z žico in zadnji mikrofon tako vedno ostane nekaj brezen nad deloviščem! Na poti dol smo želeli razširiti nekatera najbolj kritično ozka mesta. Nam je šlo kar dobro, tako napredovanje v globino, kakor delo, predvsem zato, kar sva s Srečkom večkrat poudarila, ker nam je bila jama zelo naklonjena. Bila je namreč povsem suha in posledično torej tudi manj blatna kakor ponavadi. Slovenski pregovor pravi, da se zarečenega kruha največ poje, a o tem malo kasneje.\n\n![Pred spustom v Čaganko.](https://jknm-novice.s3.eu-central-003.backblazeb2.com/caganka-soteskanje-17-07-2014/1.jpg)\n\nSmo torej širili, malce pre-opremljali in počasi napredovali, malce nad dnom smo se pa vsi, razen Srečka, ki je zagrizel v trši oreh, spustili v dvorano Kalahari, kjer smo občudovali res fascinantno prostorno in povsem suho dvorano. Nekaj pojedli, nato pa počasi krenili proti površju. A malce pod Srečkom je Mitja v vertikalnem meandru narobe zavil in se povsem zataknil, da sta se Srečko nad njim in kasneje še Bojan pod njim skoraj eno uro trudila, preden sta ga rešila iz dokaj resne situacije. Eno stopnjo višje je zelo ozek prehod v vertikali zaustavil tudi Bojana (naši raziskovalci ponavadi le toliko razširijo, da se »stenstajo« skozi in sledijo firbcu …) in smo še tam malce pogarali (predvsem Srečko, jaz sem ga le za pas držal, ko je vrtal z glavo navzdol!), nato je pa nenadoma voda prihrumela. Vremenska napoved je bila sicer odlična, naj ne bi deževalo, a prav nad Poljansko goro se je razbesnela močna nevihta in nas je potem dobesedno pralo čez skoraj celotne nove dele Čaganke. In ker v ožinah ne moreš hiteti in ker v slapu lahko plezaš le tako hitro, kot to dopuščajo izčrpane mišice, smo v bivak na globini 240 m prišli šele okoli ene ure zjutraj. Srečko je že malo prej potegnil naprej, da bo zakuril in pripravil hrano, mi smo mu sledili malo počasneje.\n\n![Anžič v eni od vertikalnih ožin malce nad trenutnim dnom.](https://jknm-novice.s3.eu-central-003.backblazeb2.com/caganka-soteskanje-17-07-2014/2.jpg)\n\nTole \"tenstanje\" je v videu dobro pogledati tudi na \"<a href=\"https://www.youtube.com/watch?v=lAsqT73ecFA\" target=\"_blank\">tubi</a>\".\n\n![Firbcanje v Kalahariju.](https://jknm-novice.s3.eu-central-003.backblazeb2.com/caganka-soteskanje-17-07-2014/3.jpg)\n\nZ Bojanom sva pokukala na površje ob pol petih zjutraj, Srečko naju je takoj pogostil z blejsko juho ter potem s kavo posedel ob ogenj, uro za nama smo pri vhodu pričakali Mitjo, ki ga je prav tako Srečko malce k sebi spravil, še uro kasneje, po skoraj dvajsetih urah v jami pa je prisopihal tudi Robert. Izmučen ter tako kot vsi zaradi podhladitve s krči v rokah, a prešerne volje in s še bolj prešernim nasmehom na umazanem obrazu. Srečko nas je pogostil še s pečenimi bučkami, potem smo se pa okoli osme ure zjutraj spravili v postelje, a nas je že ob dvanajsti uri spet Srečko prebudil s svežo kavo, vmes je pa gobe nabiral …\n\n![Jereb po osemnajstih urah spet zunaj.](https://jknm-novice.s3.eu-central-003.backblazeb2.com/caganka-soteskanje-17-07-2014/4.jpg)\n\n![Maružin vesel dnevne svetlobe po devetnajstih urah.](https://jknm-novice.s3.eu-central-003.backblazeb2.com/caganka-soteskanje-17-07-2014/5.jpg)\n\nKakor že tradicionalno, vedno zaprosimo tiste, ki se prvič spustijo v našo Čaganko, da strnejo vtise in napišejo par vrstic za našo spletno stran. Tokrat je to storil Mitja, moj uvod je le zato, ker še vedno ureja vtise in je za potrebe novice začel kar na koncu, za začetek si bo pa vzel še nekaj časa … Za boljše razumevanje Mitjeve zgodbe pa samo še podatek, da mu je zelo rejen miš, ki si je bivališče uredil pod našim jamarskim bivakom, pregrizel povsem novo transportno vrečo in načel zaloge hrane, pripravljene za v jamo …\n\n## Drugi del\n\nBila je nedelja, 13. julij 2014 ... Prižgal sem radio ... Dan D, Voda ... In nato poročila. Udarna novica dneva: Kršitve volilnega molka ... Odšel sem v kopalnico ... Voda ... Kdo ve, ali je danes Reka čista? Ob 10:30 moramo skupaj s kolegi iz tržaškega Krasa odnesti opremo francoskih potapljačev v jamo Labodnico pri Trebčah ... 1000 x  30 cm (toliko znaša približno razdalja med sosednjima prečkama na lojtrah) ... Dol ... Potem pa še gor (sveta resnica je, da jamarji slednje jemljemo bolj resno kot prvo) ... Brazilija: finale mundiala ... Nemci kot mašine ... Nagrada €€€.€€€ ... Argentinci, latino zadnji up, da nogomet s stare celine dobi bolj ljudske poteze ... A ta dan obstaja še eno mesto, ki si ga nekateri želimo obiskati pripravljeni.\n\nČAGANKA\n\nPriprave so stekle. Obljuba, da bomo kmalu nazaj, se je materializirala v Šinijevem mailu, ki je vabil ... In privabil je Anžiča (tistega Roberta, ki bo kasneje prispeval k poimenovanju nove merske enote), pa Jereba (Bojana, ki bo tam dol pogruntal nov problem) in mene (Mitjo, ki se bo še nižje dol ponovno rodil) ... Od tu dalje si bom vzel več časa za opis, kaj se je v dvajsetih urah dogajalo in dogodilo. Zato naj bo to le prvi del pripovedi, ki se bo, upam, še dolgo nadaljevala ...\n\nTorej, če preidem takoj na zaključek:\n\n- undefined\n\n![Srečko nas je skup spravljal z dobro hrano.](https://jknm-novice.s3.eu-central-003.backblazeb2.com/caganka-soteskanje-17-07-2014/6.jpg)\n\n- undefined\n- undefined\n- undefined\n- undefined\n- undefined\n- undefined\n\nMitja Maružin\n\nNa akciji so sodelovali: Damijan Šinigoj in Srečko Vidic (JKNM), Mitja Maružin (JD Gregor Žiberna Divača), Robert Anžič (JD Carnium Kranj), Bojan Jereb (JD Gorenja vas).\n\n## Tretji del\n\nNadaljevanje Mitjine zgodbe ...\n\nTorej, ker so krči popustili (ugotovil sem namreč, da je danes na morju prijetnih 34 in v vodi 25 stopinj) nadaljujem z opisom dogodkov in odmevov.\n\nUradni odmevi, ki so v vmesnem času dodatno spodbudila to pisanje so naslednji:\n\n- D. Šinigoj: Ahahaha, carsko, a imaš prav, ji ne bom posredoval ;-)<br>- R. Anžič: Nova merska enota v Čaganki - Čaganska anžinka, katera preračunano v obče znane merske enote meri cca 28 cm (to so zaenkrat neuradne meritve, ko bo izmerjeno in potrjeno s strani komisije za Čaganske mere, javim) ;-) Nisem še upošteval obleke ter stiskanja telesa, ko pridobim še te podatke, podam uradno definicijo Čaganske anžinke. :-)<br>- B. Jereb: heheeh. kaj se čaka! Mitja ti samo piši, tudi mene zanima, kako je blo ;))\n\nSkratka, da se vrnem k nedelji, 13. julija 2014. Ura je 18.00, ko pošljem še zadnji SMS pred Ljubljano, koliko mi ura zaostaja. Robert je že v štartu planiral, da bomo potrebovali prostor za spanje, zato je Fordov pick-up nudil ogromno volumna (še računam, koliko znaša ta v čaganskih anžinkah), a kot se je izkazalo kasneje, so se tega ustrašile tudi kočevske medvedke (subsp. polianensis) in so raje prespale daleč od parkinga pri koči.Zato smo pa mi bolj korajžno zvozili tistih nekaj ovinkov od Alenke do prizorišča zgodbe (pozabil sem napisati, da smo se pred tem korajžo podprli oz. napojili z dobrim špricerjem). Skratka, herojskemu prihodu je kmalu sledil taborni ogenj in posvet, kako bomo dokazali Srečku, da ne bomo mogli slediti njegovemu kondicijskemu treningu, ker smo se preveč do sitega najedli, da bi uspeli skozi ožine s hitrostjo neizstreljenega naboja. Da je to botrovalo kasnejšemu smrčanju, ki je prepričalo tudi okoliške prebivalce gozda, da so v koči medvedi, itak ni za razlagat ... Ops, pardon, kriva je bila polna luna!\n\nNo, jutro se je začelo že zgodaj. Pričakovali smo sicer, da bo ponedeljek še dolg (kateri začetek delovnega tedna pa ni!), ampak da nas čaka dvojni šiht in nadure, tega pa tisto noč ni še nobeden od nas sanjal. Torej, jutranji plan je bil ... Evo ga, Srečkota ... Še kava in slikanje pred dogodkom ... Aja, plan je bil podreti rekordnih 17 ur ... Itak... To je samo za softiče ...\n\nPriprave so stekle ... V WC utici so začele kopneti zaloge papirja, muhe so navijale, kdo da več ... Preskočim mučni del oblačenja ...\n\nKAJ SE ČAKA?, zadoni ukaz! Ura je 10.30. Vmes malo black-outa (ker je itak vse potekalo bp). Spomnim se samo moje napake, da sem ponudil nekaj volumna v transportki za nekaj kil železja (začetniška!), ki sem ga že po manj kot osmih urah preklinjal kot še nikoli ... Spusti, dvorane, ožine ... Vse suho ... Ej, Šini, kje je tu štos?! Pet ur mine, pa že v Kalahariju zataknemo zadnji konec kabla za 10,5 cm oprimek (no, kak milimeter gor/dol smo se ušteli, ampak izmerili smo itak v nulo!). Izzvenel je zmagoviti krik ... Sedaj pa presenečenje!  Ko Anžič potegne iz prasice klobasice, je dvorana v trenutku postala svetlejša (ne spomnim se, ali smo svetili samo z očmi, ker ledice definitivno nimajo tako toplega tona). K sreči smo Srečkota pustili nekje pod prvim bivakom, da je malo flešal in kiparil (zato sem pa jaz lažji za macolo in dleto lahko švigal prvi skozi ožine) in smo preostali lahko izbirali med daljšimi variantami dolenjskih Kranjskih. No, eno smo mu vseeno pustili, ki je pa kasneje zaradi objektivnih razmer v jami nikoli ni dočakal.\n\nObvezno fotografiranje ... Bojan je tu še izgledal čist ... Čeprav smo ga že na začetku razglasili za najbolj umazanega (bolj zaradi skrbi, da nam ne bi zamazal ožin). Aja, da ne bi mislili, da je šlo vse tako na izi. Kakih sto metrov više je Šini vprašal ostalo dvojico: Kam pa zdaj? Levo ali desno? K sreči sem bil takrat že toliko niže, da nisem tega slišal ... Sedaj smo se temu le smejali! Pa ne za dolgo. Nazaj grede sem prvi naletel na Srečkov grom. Malo v strahu, da me ne bo doletela kakšna strela, malo pa iz preklete radovednosti, sem se z nogami naprej spravil v ozek meander ... Dokler nisem zaslišal tistega famoznega klika ... Pa ne mislim fleša ... To se zgodi, ko se zagozdi gleženj med fasete in sosednjim kolenom. Škorenj z zaščitno kapico pa služi kot odlično sidro. Sprijaznjen s položajem, da me gravitacija ob popuščanju mišičnega tonusa še bolj sili v ožji del meandra, brez večjega uspeha iščem konkretnejši oprimek ... Umirjeno pokličem Srečka, ki mi z vrha začne asistirati ob kasnejšem opravičilu, da je najprej mislil, da se hecam (to sem mu oprostil takoj, ko mi je predlagal trde metode ekstrakcije ... Za slednje upam, da ni mislil resno). Po nekaj neuspelih gimnastičnih trikih mi moči že počasi pojemajo. Nato prikličem še Bojana, ki prevzame asistenco še od spodaj. Stisni, porini, napni, pa spet popusti ... Trajalo je približno za dober porod ... Vsekakor je obema odleglo. No, Bojana sem že proglasil za mojo babico in ga vabim, da se mi ob letu osorej pridruži na praznovanju obletnice ponovnega rojstva tam spodaj. Da ne bi izgubljal besed o porodnih težavah babice, malo više je bil spet Srečko v akciji in tokrat sta položaj dosegla tudi zadnja dva ... Asistenca in problem je bil rešen, še preden sva se s Srečkotom srečala malo više.\n\nPa da podam še olajševalne okoliščine za naše neumnosti: nevihta nad nami je bila v polnem zagonu. Voda je tekla po slapovih kot še nikoli (vsaj kar se Srečko spomni in moram mu verjeti, ker bi sicer rekord padel, tako pa ...) Do zgornjega bivaka (-230 m) je bila še dolga in posadka je bila bolj podobna podmorničarjem v piškavi lupini in ravno prav premražena in premočena, da smo si želeli plezanja ... Kot mazohisti, ki kličejo ŠE, ŠE, ŠE ... Mislim, da je bil ta klic bolj zaradi drgetanja obustnih mišic.\n\nUra je 1.00 in na obzorju se prikaže lučka. V bivaku sem ravno začel pripravljati kavo, ko me je obiskal Bojan. Njegov ledeni pogled je zamrznil še zadnje kapljice krvi, ki so se pretakale po mojih kapilarah. Žlička se je kar prilepila med prste. Še nadaljnje pol ure in pri lončkih smo se zvrstili cela ekipa manj Srečko, ki nas je v tem času že poslušal na VOX 200 m višje.\n\nKer nam ni mogel sporočiti svojih namenov, smo kar sami izločili juhico iz ponudbe in molili, da nas Srečko zunaj (u)sliši. Ubrali smo novo kombinacijo. Šini in Jereb takoj ven in skuhata juhco, Maružin in Anžič v drugo ekipo, ki bo z juhico proslavila svoje muke. In tako se je zgodilo ... Žal šele pet ur kasneje!\n\nZunaj je že vstalo sonce, ko smo razmišljali o lepotah Čaganskih katedral, slapov, 70 metrc ... v blatnih kombinezonih nad vhodnim breznom ... Zgodbe, ki so kasneje sledile, so bile le olepšana verzija dogodkov, ker bi nas sicer že ob pripovedovanju po spominu vse bolelo ... Da je bilo res tako, je bilo razvidno že iz naše hoje in težav pri seganju po piksnah, ko je bilo treba vstat ... Skratka, nepozabno doživetje divje dolenjske posebnosti, ki potrjuje rek: ne hvali dneva pred nočjo. Za nas je pa poskrbelo sončno jutro s tisto tako opevano, in na nekaterih odsekih že sanjano, juhico.\n\nHvala, Čaganka, in še enkrat hvala Dream teamu.\n\nMitja Maružin"
  },
  {
    "id": 357,
    "markdown": "# Kanin 2014 [prvič]\n\nVse skupaj se je začelo že kakšen teden oziroma kar raje mesec nazaj, ko smo se začeli pogovarjati o letošnji odpravi na Kanin. Nekako smo se odločili (po navadi je tudi tako), da za ta namen določimo prvi vikend v mesecu avgustu, točneje soboto, 2. 8. 2014. Glede na slabo vreme v zadnjem tednu julija se je sam odhod premaknil na nedeljo. Kako je potekalo naše raziskovanje Kanina, je opisano po samih dnevih.\n\n<b>Nedelja, 3. 8. 2014</b>\n\nNekje okrog osme ure zjutraj smo štirje člani (Srečko, Andrej, Anže in Tom) »odprave« krenili iz Mirne Peči. Sama pot je potekala brezskrbno, po zaslugi Andreje, še pranje šip v Lescah nas ni vrglo iz tira. Tako smo nekje ob dvanajsti uri naprtali naše težke nahrbtnike (krepko čez 30 kg) in z višine 1100 m krenili na 2000 m. Že po dobrih 15 min nas je ujela manjša ploha (pralo nas je 20 min), ki pa nam ni vzela volje za nadaljevanje. Na poti navzgor smo srečali člane iz DZRJ Ljubljana, na izviru (1400 m) pa smo srečali prvega člana poljske odprave, s katerim smo izmenjali nekaj besed. Do bivaka smo prispeli po dobrih treh urah in pol. Pričakal nas je malo razmetan, vse tako kaže, da ga je nekdo začasno koristil. Lotili smo se priprave tabora, je pa zelo močno pihalo. Srečko je v nadaljevanju poskrbel za prehrano, dobili pa smo tudi prvi obisk s strani »matice«. V nadaljevanju smo obiskali zvezni bivak, da smo se dogovorili glede polnjenja akumulatorjev. Proti koncu večera smo se še pomenili glede načrtov za naslednji dan in si v disco glasbi zaželeli lahko noč.\n\nZanimivosti dneva:\n\n- undefined\n- undefined\n- undefined\n\n![Malo pred odhodom na 2000 m.](https://jknm-novice.s3.eu-central-003.backblazeb2.com/kanin-2014-prvic-18-08-2014/01_malo_pred_odhodom_andrej.jpg)\n\n<b>Ponedeljek, 4.8.2014</b>\n\nPo zajtrku smo se glede na predhodne dogovore razdelili v dve skupini. Srečko in Anže sta šla delat v NM 97, z Andrejem pa sva odšla v NM 9, v kateri se je intenzivno delalo pred leti. Srečko in Anže sta brezno ta dan poglobila za 1 m, po izpraznjenem akumulatorju in tudi zaradi premočenosti sta šla v zvezni bivak, da ga napolnita, vendar agregat ta dan ni hotel vžgati. V popoldanskem času pa sta se posvetila breznu Kremenčkovi. Z Andrejem sva v NM 9 nadaljevala tam, kjer sta se Miha in Anže ustavila pred leti. V jami sva bila 10 ur, v tem času sva intenzivno delala na meandru, katerega sva za 4 m razširila v normalen prehod. Vseskozi je bil zaznan močan prepih, vleklo je v jamo. Malo pod breznom sva naletela na skupino matičarjev (tri od njih so bile jamarke), ki so ta dan obiskali P4 do globine 200 m. Po izmenjavi besed in povabil k skupnim akcijam sva krenila k bivaku, kajti bila&nbsp;sva že prav pošteno lačna, sva že kar vohala juho in topel čaj, ki sta ju pripravila Srečko in Anže, vendar je bil tabor prazen, samo listek naju je čakal: \"... sva šla na Brazilke …\". Po povratku od Brazilk smo si izmenjali vtise dneva, naredili plan za naslednji dan, za tokratno lažje spanje pa je poskrbel DJ Anže.\n\nZanimivosti dneva:\n\n- undefined\n- undefined\n\n![Andrej in Tom pri NM 9.](https://jknm-novice.s3.eu-central-003.backblazeb2.com/kanin-2014-prvic-18-08-2014/05_andrej_in_tom_pri_nm9.jpg)\n\n![Srečko, ena resna.](https://jknm-novice.s3.eu-central-003.backblazeb2.com/kanin-2014-prvic-18-08-2014/06_srecko_ena_resna_andrej.jpg)\n\n<b>Torek, 5. 8. 2014</b>\n\nOb treh zjutraj nas je prebudilo neurje, ki pa ni naredilo večjih nevšečnosti, razen da je bilo naše vstajanje zaradi tega malo poznejše. Glede na kar zahtevno odmikanje kamenja v NM 9 smo se odločili, da se ekipi pridruži še Anže, Srečko pa bo poizkušal napolniti akumulatorja in si vzel malo »prost« dan, če se temu tako lahko reče. Trojica smo bili v jami 8 ur, meander smo podaljšali za cca. 2 m, kamnine tokrat niso popuščale kot prejšnji dan. Tokrat je močno pihalo iz jame, smo se malo ogrevali s svečo in pokrili z alu folijo. Zadeva se zelo obnese, skoraj prevroče, dobra stvar. Ko smo prišli v tabor, nas je ponovno čakala prijetna juha, pri makaronih pa je sodeloval še Anže. Srečkotu je uspelo napolniti akumulatorja, bil je z odpravo zveznega bivaka pri Skalarju, skratka, pravi človek za stike z javnostmi, vmes pa je še rahlo razširil vhod v Kremenčka. Pozno v noč plani za naslednji dan in pa pomemben dogovor, na Kaninu bomo en dan dlje. Super.\n\nZanimivosti dneva:\n\n- undefined\n- undefined\n- undefined\n\n![Anže in Srečko pri pripravi večerje.](https://jknm-novice.s3.eu-central-003.backblazeb2.com/kanin-2014-prvic-18-08-2014/13_anze_in_srecko_pri_pripravi_vecerje_tom.jpg)\n\n![Bratje Dalton.](https://jknm-novice.s3.eu-central-003.backblazeb2.com/kanin-2014-prvic-18-08-2014/07_bretje_dalton_andrej.jpg)\n\n<b>Sreda, 6. 8. 2014</b>\n\nSpet je bila kar burna noč, kar je videti tudi na ne čisto lepo, jasno jutro. Glede na žrebanje sinoči, smo se ponovno postavili v formacijo 2 + 2. Srečko in Anže sta zadela glavno nagrado - sta šla delat v NM 97. Ma sej res, imata srečo, pa še opremo sva jima pomagala nesti. Z Andrejem sva dobila tolažilno nagrado, prost dan. Najin namen je bil pogledati vhod v NM 63, obiskati tabor »matice« in se še kako drugače prebiti (s težavo) skozi dan. Pred odhodom na pot pa sva poskrbela še za čaj in juho, seveda, za spočita fanta iz NM 97. In že greva proti Babanu, mimo NM 63, ki pa tokrat ni zasuta s snegom do vrha in in že sva pri Ljubljančanih. Gostoljubje nama nudita Marjan in Andreja, spoznamo še rusko družino, ki živi na Švedskem (mimogrede, Jurij je bil že v Čaganki). Po kar dolgem čveku se odpraviva k vhodu v brezno Vrtoglavica, opraviva obvezno fotografiranje in po brezpotju proti našemu bivaku, vmes sva polocirala nekaj novih vhodov. Tabor je prazen, pod taborom opaziva Jurija in Olgo, ki se nama pridružita, ko greva pogledat NM 97, da nista fanta spet pri Brazilkah. Sta ravno iz jame, sledi obvezno spoznavanje, katerega pa smo nadaljevali še pri zveznem bivaku. Andrej pospremi Jurija in Olgo. Srečko in Anže polnita akumulatorja, sam pa malu tu malo tam krenem po brezpotju. In glej ga zlomka, naletim na jamarko (spet). Ime ji je Ana, je članica DZRJ Lj, letos prvič na Kaninu, obiskala P4 (-270m), naš bivak ji je všeč, in že jo Andrej pelje na pot proti njihovem taboru. Priprava makaronov z moje strani, ekipa iz NM 97 se vrne v bazni tabor, večerja, pogovor, plani, ..., lahko noč.\n\nZanimivosti dneva:\n\n- undefined\n- undefined\n- undefined\n\n![Tom in Andrej pri vhodu v Vrtoglavico.](https://jknm-novice.s3.eu-central-003.backblazeb2.com/kanin-2014-prvic-18-08-2014/10_tom_in_andrej_pri_vhodu_v_vrtoglavico_andrej.jpg)\n\n![Le kaj si porečeta?](https://jknm-novice.s3.eu-central-003.backblazeb2.com/kanin-2014-prvic-18-08-2014/17_le_kaj_si_poreceta_tom.jpg)\n\n![Frizbi na Kaninu.](https://jknm-novice.s3.eu-central-003.backblazeb2.com/kanin-2014-prvic-18-08-2014/18_frizbi_fiuuuu_tom.jpg)\n\n![Jurij, Olga, Srečko, Anže in Andrej pri NM 97.](https://jknm-novice.s3.eu-central-003.backblazeb2.com/kanin-2014-prvic-18-08-2014/16_pri_nm97_tom.jpg)\n\n<b>Četrtek, 7. 8. 2014</b>\n\nDanašnji plan, udarna ekipa v NM 97, Andrej in jaz v Kremenčka. Srečkotu in Anžetu tudi tokrat ni uspelo do konca prebiti meandra, tako da sta v popoldanskih urah odnehala, nadaljevanje dneva sta preživela v zveznem bivaku, pri raziskavi terena in pripravi hrane. Z Andrejem pa sva kar pošteno udrihala po meandru na dnu (prvega, na začetku je bil še edini) šestnajst metrskega brezna. Posvečala sva se mu okoli šest ur in po teh urah sva nekako prišla do prehoda, ki je nakazoval, da gre v novo brezno. ZMAGAAAA, res je, fenomenalno, ko sva prebila še okno v novo brezno, ni kaj reči: veselje, smeh, radost. Ko sloniš skozi okno, nad tabo kamin (cca. 10 m), pod tabo brezno premera 4, 5 m in kamen pada, pada. Po grobih ocenah 40 mogoče 50 m … Domeniva se, da se prehod iz meandra v brezno poimenujem »Anin prehod«, novo brezno pa »Zverinice iz Rezije«. Ker nisva imela s seboj vrvi in ostale pripadajoče opreme, pa tudi najin Hilti se je izpraznil, sva se domenila, da raziskovanje »Zverinic« prestaviva za 14 dni. Ja, prav ste prebrali. Sva v nadaljevanju še malo razbijala meander, predvsem Andrej, brezno razopremila in hitela v tabor povedati veselo novico. Veselje je bilo nepopisno, tako da smo nazdravili z zadnjim pivom, mislim, da smo ga hranili ravno za to priložnost. Domenili smo se, da čast za registracijo in risanje načrta pripada meni, tako je za to odkritje rezervirana številka NM 200 (Kremenčkovo brezno). Smo v nadaljevanju dneva krenili še v zvezni bivak, predvsem da pozdravimo Remškarja (je delal na strehi bivaka) in Reharja. S slednjim smo se tudi domenili glede uporabe agregata v bodoče in pa drugih oblik sodelovanja. Smo obenem spoznali še jamarje iz Srbije, izmenjali kontakte, … Sledila večerja, metanje frizbija v mraku in pogovor o Kremenčkovem breznu, za katerega pa smo seznanili domače, Klemna in še koga.\n\nZanimivosti dneva:\n\n- undefined\n- undefined\n- undefined\n\n![MI2 iz NM 200 (Kremenčkovo brezno).](https://jknm-novice.s3.eu-central-003.backblazeb2.com/kanin-2014-prvic-18-08-2014/11_mi2_iz_nm_200_anze_01.jpg)\n\n![Pri zveznem bivaku.](https://jknm-novice.s3.eu-central-003.backblazeb2.com/kanin-2014-prvic-18-08-2014/02_pri_zveznem_bivaku_andrej.jpg)\n\n<b>Petek, 8. 8. 2014</b>\n\nPrebudili smo se v lepem jutru, ki pa je nakazoval, da dan ne bo preveč vroč in to je dobro, kajti danes gremo domov. Smo se lotili popisa opreme, pomivanja posode, skratka, pospravilo tabora. In že obvezna skupinska slika in en, dva, tri, gremo. Za pot v dolino oziroma do obračališča smo potrebovali dve uri (baje eno minuto manj), spotoma smo na hitro pozdravili še Poljake, se ustavili pri izviru, …, že je Bovec, Kranjska Gora (obvezna pizza, debata o Kremenčku), Anžeta odložimo v Lescah in že je Mirna Peč.\n\n![Skupinska pred odhodom v dolino.](https://jknm-novice.s3.eu-central-003.backblazeb2.com/kanin-2014-prvic-18-08-2014/03_skupinska_pred_odhodom_v_dolino_andrej.jpg)\n\nNa koncu:\n\n- undefined\n- undefined\n- undefined\n- undefined\n- undefined\n\nNa Kaninu smo bili Srečko Vidic, Andrej Gašperič, Anže Tomšič in Jože Tomšič."
  },
  {
    "id": 358,
    "markdown": "# Jamarska odprava Črna gora 2014\n\nLetos spomladi sem prejel vabilo Jamarskega kluba Brežice, da se pridružim jamarski odpravi v Črno goro na področje Lovčena. Brežičani so organizirali odpravo na to področje že leta 2010, ko so raziskali 14 novih jamskih objektov in locirali 51 jamskih vhodov. Najbolj zanimiv objekt, ki so ga takrat raziskali, je bil sistem Pala skala, s takrat izmerjeno globino 183 metrov. To brezno je bilo poleg raziskovanja terena glavni cilj letošnje odprave in je z globinskim potencialom preko 1000 metrov predstavljalo velik izziv za raziskovanje.\n\nBrežičani so prevzeli vso organizacijo odprave, k sodelovanju pa so povabili še Jamarsko društvo Logatec in JKNM, ki smo k odpravi prispevali predvsem svoj prosti čas in nekaj kosov opreme. Tako smo se 8. avgusta na pot podali Jure Tičar (vodja odprave), Bine Kerin in Nika Ogorevc iz JK Brežice, Marko Erker in Drago Korenč iz JD Logatec in Klemen Mihalič iz JKNM. Pri Zadru smo se srečali še z drugim delom ekipe, ki so jo sestavljali Aleš Orešar, Rok Baškovč, Sanja Hribar in najmlajša članica naše odprave enoletna Nina. Pot do Kotorja v Črni gori je minila brez večjih zamud, če odštejemo postanke za lulanje in kakanje na vsake pol ure. Sledilo je le še 1200 metrov vzpona na Lovčen po cestah, širokih le za en avtomobil in z vrtoglavimi razgledi. Ko smo prispeli do prostorov Nacionalnega parka Lovčen smo izvedeli, da so nam dodelili taborni prostor oddaljen okoli 10 minut vožnje z avtom od našega terena za raziskovanje. Nismo bili preveč zadovoljni z lokacijo, vendar se je tema že spuščala in morali smo se utaboriti na določenem mestu. Pridružil se nam je tudi predsednik Črnogorske jamarske zveze Veselin Mijušković ter trije črnogorski jamarji Željko Barac, Svetlana Golović in Jasmina Joksović. Pri samem raziskovanju jam sicer niso veliko sodelovali, so pa zelo pomagali v taboru. Še posebej smo jim bili hvaležni za dobavo neomejene zaloge piva.\n\n![Zadnjo\nosovino kombija Jamarske reševalne službe smo kar lepo obremenili.](https://jknm-novice.s3.eu-central-003.backblazeb2.com/jamarska-odprava-crna-gora-2014-24-08-2014/slika_1.jpg)\n\n![Razgled\nna naše taborišče iz Njegoševega mavzoleja.](https://jknm-novice.s3.eu-central-003.backblazeb2.com/jamarska-odprava-crna-gora-2014-24-08-2014/slika_2.jpg)\n\nŽal je dolga vožnja in vročina pustila svoj davek pri Nini, ki so jo zvečer mučili vročinski krči in vročina, zato so jo pospremili do najbližje bolnišnice v 20 km oddaljene Cetinje. Tam sta skupaj s Sanjo ostali še dva dni, na koncu pa so se odločili, da z letalom odideta domov. Tako nas je na odpravi ostalo samo še 8 članov. Naslednje jutro smo ugotovili, da lokacija tabora sploh ni slaba, saj je sonce v dolino posijalo šele okoli pol osmih. To je pomenilo kakšno urico več poležavanja, preden v šotoru nastane savna. Našli smo tudi idealno brezno za hlajenje hrane, uredili štabni šotor ter tuširnico in latrino. Dopoldne smo v glavnem porabili za urejanje tabornega mesta, popoldne pa se je ena ekipa odpravila na pregledovanje že lociranih jam. Ostali smo opremili sistem Pala skala do globine -185 metrov in raziskali meander na dnu brezna. Tam smo se Jure, Bine in jaz prebili do stopnje, kjer bi za nadaljevanje potrebovali dodatno vrv.\n\n![Vhod v sistem Pala skala.](https://jknm-novice.s3.eu-central-003.backblazeb2.com/jamarska-odprava-crna-gora-2014-24-08-2014/slika_4.jpg)\n\n![Raziskovanje takega brezna zahteva kar nekaj opreme – porabili smo 750 metrov vrvi in okoli 80 pritrdišč.](https://jknm-novice.s3.eu-central-003.backblazeb2.com/jamarska-odprava-crna-gora-2014-24-08-2014/slika_3.jpg)\n\nNaslednji dan smo se na dno jame odpravili isti trije in opremili tri krajše stopnje do globine -250 metrov, kjer smo ponovno ostali brez vrvi. Marko in Nika sta pregledala možno nadaljevanje, ki sem ga opazil prvi dan na globini -100 metrov in tudi ona dva sta ostala brez vrvi. Tretji dan raziskovanja, sta Marko in Drago nadaljevala raziskovanje vzporednega nadaljevanja in prišla do globine okoli -180 metrov. Tam sta zaslišala glasove Bineta in Jureta, ki sta širila meander na dnu starega dela jame. Zaradi dolgega in težko prehodnega meandra sta ta del razopremila in raziskovanje prepustila naslednjim generacijam. Rok in jaz sva nadaljevala opremljanje tam, kjer nam je prejšnji dan zmanjkalo vrvi. Spustila sva se tri stopnje nižje in prišla na globino -300 metrov, kjer sem raziskal meander, ki naju je na koncu pripeljal do širokega brezna z globino okoli 40 metrov. Žal sva se morala vrniti na površje, saj sva ostala brez vrvi. Četrti dan sta Jure in Aleš opremila to brezno in prišla do meandra ogromnih dimenzij s pritočnim in odtočnim delom. Na pritočni strani se je kmalu neprehodno zaprl, na odtočni strani pa sta po okoli 50 metrih prišla do stopnje, ki je nista mogla premagati brez vrvi, zato sta se vrnila ven. Bine in Rok sta ta dan nadaljevala s širjenjem meandra, ki je do takrat postal vsaj za silo prehoden. Nika in jaz sva si ta dan vzela za »počitek« in sva raziskovala določen teren v sektorju AA. Našla sva eno vodoravno jamo z veliko dvorano in dve brezni globine 45 m in 10 m. Ostali čas sva porabila, da sva se po kraškem terenu prebijala iz ene udornice v drugo - z vso osebno jamarsko opremo, vrvjo, opremo za opremljanje, … Ne vem, če bi temu lahko rekel počitek, saj mi je pot lil v potokih.\n\n![Načrtovanje raziskovanj je potekalo zelo sistematično.](https://jknm-novice.s3.eu-central-003.backblazeb2.com/jamarska-odprava-crna-gora-2014-24-08-2014/slika_5.jpg)\n\n![Iz jame smo dobre volje prilezli tudi ob 3. uri ponoči (zjutraj).](https://jknm-novice.s3.eu-central-003.backblazeb2.com/jamarska-odprava-crna-gora-2014-24-08-2014/slika_6.jpg)\n\nOdločili smo se, da bo naš peti dan raziskovanja jame hkrati tudi zadnji. Nadaljevanje raziskovanja sva prevzela Jure in jaz, za nama pa sta Marko in Drago izmerila vse že raziskane dele. Z Juretom sva za premagovanje krajših stopenj vzela staro vrv, ki bi jo lahko rezala na krajše koščke. S prepričanjem, da gre le za okoli 7 metrov globoko stopnjo, sem izdelal pritrdišče in se spustil do police. Tam sem ugotovil, da se brezno nadaljuje, vendar nisem videl globine. Ko sem porabil že 50 metrov »slabega« štrika sem vedel, da to ni le krajša stopnja. Na kocu se je izkazalo, da je brezno globoko 70 metrov in se proti dnu zelo razširi. Nadaljevanje jame sva iskala na dnu brezna v precej široki razpoki preloma, po kateri je tekla voda. Po 30 metrih vodoravnega dela, pa sem se znašel klečeč na balvanih, zagozdenih nad »črno luknjo«. V temo sem vrgel »globinomer« in naštel okoli 100 metrov nadaljevanja pod mano. Kar pošteno mi je potegnilo gate v rit in počasi sem se umaknil na bolj trden teren. Tudi tokrat sva porabila vso vrv, pa tudi časa za raziskovanje nismo več imeli. Počakala sva še Marka in Draga, ki sta izmerila jamo do dna 70 metrskega brezna. Skupna globina raziskanih delov tako znaša 430 metrov. To nam je dalo novega elana in skupaj smo razopremili jamo do globine -250 metrov, kjer smo pustili vrvi za naslednji dan. Zadnji dan je Jure zasluženo počival, Rok pa se ni čutil sposobnega za razopremljanje zaradi bolečin v kolenih. Ostali smo zvlekli vse vrvi in opremo iz jame in jo pustili čakati do naslednjega leta. Sledil je še zaključni žur, na katerem nam je zmanjkalo vsega piva. Posledica tega je bila, da smo spili tudi vso rakijo, kar se je pokazalo na mojem ravnotežju, zato sem se komaj privlekel do šotora.\n\n![Skupinska slika prvopristopnikov na globini -430 metrov.](https://jknm-novice.s3.eu-central-003.backblazeb2.com/jamarska-odprava-crna-gora-2014-24-08-2014/slika_7.jpg)\n\n![Tako je bil videti šotor z opremo po nekaj dneh raziskovanja. Nič ni veliko ostalo od sistematičnosti …](https://jknm-novice.s3.eu-central-003.backblazeb2.com/jamarska-odprava-crna-gora-2014-24-08-2014/slika_8.jpg)\n\n![Domačini so nas zelo lepo sprejeli in pogostili. Z njimi smo navezali kar nekaj kontaktov, kar bo zagotovo dobrodošlo pri prihodnjih odpravah.](https://jknm-novice.s3.eu-central-003.backblazeb2.com/jamarska-odprava-crna-gora-2014-24-08-2014/slika_9.jpg)\n\nNaslednji dan smo pospravili tabor in se odpravili na pot proti Paklenci, kjer smo nameravali prenočiti in se tudi prvič skopati v morju. Tokrat nismo imeli sreče na poti, saj smo na Črnogorsko – Hrvaški meji čakali 3 ure, pa tudi prometnih zastojev zaradi nesreč ni manjkalo. Tako smo v Paklenico prišli šele okoli pol desete ure zvečer, zato smo si privoščili nočno kopanje, namesto dnevnega. Tam smo kot pravi romantiki zaspali v samih spalnih vrečah na obali, a smo že po pol ure spanja vsi tekli pod nadstrešek, ko je začela pihati burja in so se ulile prve kaplje. Tam smo prespali do jutra in se odpravili proti domu.\n\nŠe enkrat bi rad pohvalil Brežičane za organizacijo odprave. Jure in Aleš sta se res potrudila, da sta organizirala vso logistiko in potrebne dokumente. Vsi ostali smo samo uživali v raziskovanju jam in prelepi kraški pokrajini Lovčena. Res hvala vam za vse. Upam, da se kmalu spet dogovorimo za nadaljevanje raziskovanja sistema Pala skala, ko se bomo prebijali proti 1000 metrov globine. V imenu vseh članov se zahvaljujem Jamarski reševalni službi, ki je z brezplačnim najemom kombija omogočila to meddruštveno jamarsko odpravo.\n\n![Stojijo iz leve proti desni: Jure, Željko, Svetlana, Jasmina, Klemen, Veso, Nika; spodaj iz leve proti desni: Rok, Aleš, Marko, Bine, Drago.](https://jknm-novice.s3.eu-central-003.backblazeb2.com/jamarska-odprava-crna-gora-2014-24-08-2014/slika_10.jpg)\n\nFotografije: Drago Korenč, Marko Erker, Nika Ogorevc"
  },
  {
    "id": 373,
    "markdown": "# Čaganka - fotografiranje na polno\n\nSpodnje vrstice so na nek način nadaljevanje novice&nbsp;<a href=\"/novica?id=369\" target=\"_blank\">Čaganka - trojček akcij</a>, ki smo jo na teh spletnih straneh objavili 17. decembra 2014. Takrat se je v Čaganko&nbsp;med drugimi spustila tudi ekipa jamskega fotografa Petra Gedeia, ki je poskrbel, da bo najgloblja dolenjska jama v naslednji številki Jamarja primerno predstavljena.&nbsp;Na akciji so sodelovali&nbsp;Peter Gedei (JKŽ), Matic Boršnak (JK Velenje), Damijan Šinigoj, Klemen Mihalič, Mihael Rukše, Andrej Gašperič, Anže Tomšič in&nbsp;Jože Tomšič (vsi JKNM).\n\nV nadaljevanju je izbor kolektivnega dela fotografske ekipe, ki ga je posredoval Šini ...\n\n![Del fotografske opreme.](https://jknm-novice.s3.eu-central-003.backblazeb2.com/caganka-fotografiranje-na-polno-05-01-2015/1_del_fotografske_opreme.jpg)\n\n![Srednji bivak.](https://jknm-novice.s3.eu-central-003.backblazeb2.com/caganka-fotografiranje-na-polno-05-01-2015/2_srednji_bivak.jpg)\n\n![Dno Game overja.](https://jknm-novice.s3.eu-central-003.backblazeb2.com/caganka-fotografiranje-na-polno-05-01-2015/3_dno_game_overja.jpg)\n\n![Novi deli.](https://jknm-novice.s3.eu-central-003.backblazeb2.com/caganka-fotografiranje-na-polno-05-01-2015/4_novi_deli.jpg)\n\n![Spodnji bivak v Kalahariju.](https://jknm-novice.s3.eu-central-003.backblazeb2.com/caganka-fotografiranje-na-polno-05-01-2015/5_spodnji_bivak_v_kalahariju.jpg)\n\n![Suhi sifon v Kalahariju.](https://jknm-novice.s3.eu-central-003.backblazeb2.com/caganka-fotografiranje-na-polno-05-01-2015/6_suhi_sifon_v_kalahariju.jpg)\n\n![Kalahari.](https://jknm-novice.s3.eu-central-003.backblazeb2.com/caganka-fotografiranje-na-polno-05-01-2015/7_kalahari.jpg)\n\n![Kalahari.](https://jknm-novice.s3.eu-central-003.backblazeb2.com/caganka-fotografiranje-na-polno-05-01-2015/8_kalahari.jpg)\n\n![Skupinska v bivaku na trenutnem dnu.](https://jknm-novice.s3.eu-central-003.backblazeb2.com/caganka-fotografiranje-na-polno-05-01-2015/9_skupinska_v_bivaku_na_trenutnem_dnu.jpg)\n\n![Ponekod je ozko.](https://jknm-novice.s3.eu-central-003.backblazeb2.com/caganka-fotografiranje-na-polno-05-01-2015/10_ponekod_je_ozko.jpg)\n\n![Ponekod prostorno in mokro.](https://jknm-novice.s3.eu-central-003.backblazeb2.com/caganka-fotografiranje-na-polno-05-01-2015/11_ponekod_prostorno_in_mokro.jpg)\n\n![Predvsem pa tudi naporno.](https://jknm-novice.s3.eu-central-003.backblazeb2.com/caganka-fotografiranje-na-polno-05-01-2015/12_predvsem_pa_tudi_naporno.jpg)\n\nVeč Petrovih fotografij, tudi teh iz Čaganke, lahko najdete na <a href=\"http://www.petergedei.com/?project=caganka\" target=\"_blank\">njegovi spletni strani</a>."
  },
  {
    "id": 374,
    "markdown": "# Čaganka - predstavitev v Bistrici\n\nV petek, 16. januarja 2015, smo člani JKNM na željo Alenke Lakner, lastnice najboljše gostilne v Bistrici pri Črnomlju, pripravili predstavitev najgloblje jame v jugovzhodni Sloveniji – Čaganke. Kljub temu, da je od odkritja jame leta 2008 minilo že več kot šest let, je zanimanje nejamarjev zanjo naraslo šele v zadnjem času. Ne dolgo nazaj je Srečko Alenki prinesel načrt jame, ki ga je nalepila v glavno sobo. Večina gostov ni mogla verjeti, da se taka jama nahaja v njihovi bližini. Zavedni Črnomaljci pa so bili še posebej veseli podatka, da se vhod v jamo odpira le slabih 25 metrov od občinske meje med Črnomljem in Kočevjem. Torej je jama rekorderka njihova! To je spodbudilo krajane krajevne skupnosti Dobliče, da nas povabijo, da Čaganko predstavimo na praznovanju občinskega praznika v Črnomlju, ki bo potekal od 18. do 20. februarja 2015.\n\nZ Alenko smo se dogovorili, da bomo pripravili »suho probo« za to predstavitev en mesec prej za njene prijatelje in simpatizerje jamarstva na Poljanski gori. Dogovorili smo se, da bo Srečko predstavil odkritje jame in raziskovanje njenih starih delov, s Šinijem pa bi predstavila nova raziskovanja. Do Alenke smo se pripeljali malo pred dogovorjeno uro in pripravili vse potrebno. Za šankom so se že ogrevali Dare, Urbi in Tone, ki so imeli namen z nami naslednji dan obiskati Čaganko. Na predavanje je že čakalo nekaj ljudi in bil sem čisto zadovoljen z obiskom, saj sem pričakoval kvečjemu 5 ali 10 obiskovalcev. Potem pa so pred samim pričetkom začeli ljudje kar kapljati in na koncu se je nabralo okoli 50 poslušalcev.\n\n![Število obiskovalcev nas je presenetilo, saj je zmanjkalo vseh stolov v gostilni.](https://jknm-novice.s3.eu-central-003.backblazeb2.com/caganka-predstavitev-v-bistrici-21-01-2015/slika_1.jpg)\n\nTakega števila res nismo pričakovali in v grlu se mi je naredil kar mali cmok. Pa vendar smo predavanje vseeno pripeljali uspešno do konca, ko je sledil še čas za vprašanja poslušalcev. Presenetilo me je tudi to, da so nam postavili veliko vprašanj in da jih jame in jamarstvo izredno zanimajo. Po svojih močeh smo se trudili odgovoriti na vsa zastavljena vprašanja, kar  nismo rešili v uradnem delu, pa smo preselili v neformalni del druženja za šankom. Alenka nas je po koncu vse nagradila še z odličnim divjačinskim golažem. Res imeniten zaključek druženja v Bistrici.\n\nKer smo hoteli biti kar se da učinkoviti, smo petkovo predavanje združili s sobotno akcijo v Čaganki, zato smo se po predavanju odpravili v bivak, kjer smo se »spočili« za akcijo. Kot sem že omenil, smo se z Daretom, Urbijem in Tonetom dogovorili, da si ogledajo nove dele Čaganke do trenutnega dna. Priključil se jim je še Marč, ki prav tako še ni bil na dnu. Srečko in Šini sta se namenila nabiti še nekaj železnih stopnic v novih delih, Miha, Anži in jaz pa smo odšli na dno, da bi prebili nadaljevanje v Kalahariju. To nam je tudi uspelo, vendar je takoj za tem nadaljevanje prehoda preozko in bo potrebno še malo skopati. Smo pa tudi tokrat čutili kar znaten prepih, ne glede na vremenske razmere zunaj jame. Miha se je po tem odločil, da se vrne domov, saj ga je naslednji dan čakalo celodnevno smučanje, midva z Anžijem pa sva nadaljevala delo še v končnem meandru pod Kalaharijem, kjer nas tudi čaka kar nekaj dela.\n\n![Testiranje nove pridobitve: jamski telefon francoske izdelave, ki je veliko bolj praktičen od dosedanjega »voxa«.](https://jknm-novice.s3.eu-central-003.backblazeb2.com/caganka-predstavitev-v-bistrici-21-01-2015/slika_2.jpg)\n\nVmes sta se pripeljala tudi Tico in Dejan, ki sta prišla samo malo pretegnit zakrnele ude in sta se za kondicijo spustila do globine 150 metrov. Akcija kot celota žal ni postregla s kakšnim posebnim uspehom, vendar smo tega pri Čaganki že navajeni. Obnaša se namreč kot kakšna vzvišena mladenka, ki potrebuje veliko pihanja na dušo, da nam odkrije malo stegna. Na srečo smo mi dovolj vztrajni, da jo bomo na koncu prepričali, da se vsa razgali …\n\n![Nadaljevanje meandra pod Kalaharijem.](https://jknm-novice.s3.eu-central-003.backblazeb2.com/caganka-predstavitev-v-bistrici-21-01-2015/slika_3.jpg)\n\nV prihodnjih dneh pa pričakujemo tudi izpoved Toneta, ki bo opisal svoje doživljanje Čaganke. Neuradno naj še povem, da je Tone našemu Andreju Jakliču izmaknil rekord najstarejšega jamarja na dnu Čaganke, saj ga je s svojimi 63 leti prehitel.\n\n![Pogled Urbija pove vse ...](https://jknm-novice.s3.eu-central-003.backblazeb2.com/caganka-predstavitev-v-bistrici-21-01-2015/slika_4.jpg)\n\n![Dare čestita Tonetu za rekord.](https://jknm-novice.s3.eu-central-003.backblazeb2.com/caganka-predstavitev-v-bistrici-21-01-2015/slika_5.jpg)\n\nZa zaključek pa še dva filmčka, ki ju je Anže posnel z GoPro kamero:\n\n<video align=\"center\" src=\"https://www.youtube.com/embed/Y7U6ym6OWcg\" width=\"80%\" isUpload=\"true\" />\n\n<video align=\"center\" src=\"https://www.youtube.com/embed/Nqrqx6ydbYA\" width=\"80%\" isUpload=\"true\" />\n\nFotografije: Damijan Šinigoj in Anže Tomšič.\n\nZahvala gre Tomu, ki nas je prišel pričakat pred jamo in nam postregel z odličnimi klobasami. &nbsp;Na predavanju smo bili sicer prisotni naslednji člani JKNM: Peter Štangelj, Borivoj Ladišić, Marjan Grah, Srečko Vidic, Damijan Šinigoj in Klemen Mihalič.\n\nV soboto smo v jami garali Dare Hribar, Urban Slana, Tone Oberstar (vsi JK Krka), Marjan Grah, Srečko Vidic, Damijan Šinigoj, Anže Tomšič, Jože Tomšič, Miha Rukše in Klemen Mihalič (vsi JKNM)."
  },
  {
    "id": 376,
    "markdown": "# Zaletavček\n\nZimski čas z debelo snežno odejo je kot nalašč za iskanje dihalnikov. Teh se je na Poljanski gori našlo&nbsp;kar nekaj in nam dela torej ne bo zmanjkalo. Enega izmed njih smo že odprli in raziskali na treh akcijah. Začela sva z Borivojem, nadaljevala z Klemnom in zaključila s Šinijem. Pogoji za delo so bili zaradi talečega se snega dokaj naporni, tako v vhodnem delu, kot tudi v notranjosti. Brezno je sicer lepo razvejano, a tudi lepo blatno. Na zadnji akciji sva s Šinijem dosegla globino 43 m, kjer napredovanje preprečuje ožina, iz katere konkretno vleče. Zaradi obilice blata in premočenosti sva z delom zaključila in jamo razopremila.\n\n![Vhod v blatnega Zaletavčka.](https://jknm-novice.s3.eu-central-003.backblazeb2.com/zaletavcek-19-02-2015/1.jpg)\n\n![Blato.](https://jknm-novice.s3.eu-central-003.backblazeb2.com/zaletavcek-19-02-2015/2.jpg)\n\n![Opremljanje nad blatom.](https://jknm-novice.s3.eu-central-003.backblazeb2.com/zaletavcek-19-02-2015/3.jpg)\n\n![Kava v blatu.](https://jknm-novice.s3.eu-central-003.backblazeb2.com/zaletavcek-19-02-2015/4.jpg)"
  },
  {
    "id": 534,
    "markdown": "# Na prezimovališčih netopirjev\n\nŠe malo pa bo že okroglih 30 let, ko sem začel zbirati podatke o prisotnosti netopirjev v dolenjskih jamah. Seveda sem se osredotočil na najpomembnejša prezimovališča in kasneje tudi nekatera poletna kotišča v Jazbini, Kostanjeviški jami, Luknji, Veliki in Mali Prepadni, občasno tudi v Krški in Ajdovski jami. Tako je nastal fantastičen niz podatkov, ki mu v slovenskem merilu skoraj ni para.  Pri nekaterih vrstah je že opazen trend, npr.  v primeru velikih podkovnjakov v Jazbini. Žal je ta, kot kaže spodnji graf, padajoč.\n\n![](https://jknm-novice.s3.eu-central-003.backblazeb2.com/na-prezimovaliscih-netopirjev-02-03-2020/graf.png)\n\nLetos sem pokukal v Jazbino, Luknjo in Kostanjeviško jamo – vse po starem. Manjše presenečenje naju je z Zdravkom čakalo le v Veliki in Mali Prepadni, kjer zaradi bližine obeh jam podatke združujemo. Nikoli namreč ne veš, kje bo parkirana gruča velikih podkovnjakov. Tokrat je bila v Veliki, skupno število malih podkovnjakov pa je bilo največje doslej, krepko prek 70. Tako kot v Jazbini se tudi tu njihova številčnost počasi povečuje.\n\n![Del prezimujoče gruče velikih podkovnjakov v Veliki Prepadni.](https://jknm-novice.s3.eu-central-003.backblazeb2.com/na-prezimovaliscih-netopirjev-02-03-2020/dsc_1432.jpg)\n\n![Motiv Male Prepadne z značilnim barvnim oprhom kapniškega okrasja.](https://jknm-novice.s3.eu-central-003.backblazeb2.com/na-prezimovaliscih-netopirjev-02-03-2020/dsc_1442.jpg)\n\nZ Zdravkom sva v Mali Prepadni seveda preverila potencialna nadaljevanja pod podorom, predvsem pa se čudila blatnemu oprhu kapniškega okrasja. Ob vračanju sva naredila še eno dobro delo: odnesla sva kadaver odvržene domače živali iz jame!"
  },
  {
    "id": 378,
    "markdown": "# Jamarski tečaj 2015\n\nJamarski klub Novo mesto vabi vse, ki se jim\nzdi jamarstvo privlačen in zanimiv način koriščenja prostega časa, da se\nvpišejo v tečaj za pridobitev naziva jamar pripravnik.\n\n![](https://jknm-novice.s3.eu-central-003.backblazeb2.com/jamarski-tecaj-2015-20-03-2015/jamarska_sola.jpg)\n\nIzvirna velikost [plakata](https://jknm.s3.eu-central-1.amazonaws.com/jamarski-tecaj-2015-20-03-2015/jamarska_sola.pdf)."
  },
  {
    "id": 382,
    "markdown": "# Odvodnica [3]\n\nV jami Odvodnica, o kateri smo napisali že dve novički, smo nadaljevali z delom oziroma raziskavami. Vreme nam je šlo na roko, ki je za ta letni čas presenetljivo lepo. Na akciji izpred enega tedna sva s Tomom dosegla globino 116 m, kjer se je v stranskem prelomu žal zaprlo. Zato sva pozornost posvetila glavnemu jašku in meandru, v katerega se steka glavnina vode. Ocenila sva, da je približno tri metre ozko, nato se razširi in prevesi navzdol. Navdušena nad dejstvom, da se jama nadaljuje, smo se konec delovnega tedna, v popoldanskih urah ponovno vrnili. Tokrat trije, ker je bil z nama še Anže.\n\n![V meandru 1.](https://jknm-novice.s3.eu-central-003.backblazeb2.com/odvodnica-3-19-04-2015/1.jpg)\n\nNekje na polovici jame smo se ločili, ker je bil že prej dogovor, da se nove dele istočasno tudi izmeri. Lotil sem se torej meritev in se čez kakšno uro pridružil prijateljema, ki sta že krepko poprijela za delo. Najbolj moteč element v tej jami je voda. Le-ta se namreč kaj kmalu pojavi in te bolj ali manj spremlja vse do dna. A to še ni tako moteče. Zoprna mesta so tista, kjer te stena s polzečo vodo nekoliko bolj objame in takšnih mest je kar nekaj. Ko pa si enkrat premočen…\n\n![V meandru 2.](https://jknm-novice.s3.eu-central-003.backblazeb2.com/odvodnica-3-19-04-2015/2.jpg)\n\n![V meandru 3.](https://jknm-novice.s3.eu-central-003.backblazeb2.com/odvodnica-3-19-04-2015/3.jpg)\n\nSkratka, stisnili smo zobe in izmenjavajoč počasi grizli meander. Ker pa je vstop vanj takorekoč pod slapom, smo si pomagali tako, da smo napeli ali vsaj nekoliko pridržali ponjavo nad tistim, ki je bil na vrsti za tlako. A mokrota in posledično mraz sta se počasi plazila od vsepovsod. Svoje je dodal še konstanten prepih, (kar je seveda v celoti gledano super) tako da smo po kakšnih štirih urah zaključili. Zunaj je bila že trda tema in deževalo je, kar pa niti nismo kaj dosti občutili, saj so bile zunanje razmere na mah podobne tistim v jami.\n\nV meandru smo tolkli Jože Tomšič, Anže Tomšič ter Srečko Vidic."
  },
  {
    "id": 385,
    "markdown": "# Odvodnica [4]\n\nRavnokar berete že četrto nadaljevanje dogajanja v Odvodnici na Poljanski gori. Delo v tej jami sva nadaljevala s Tomom.&nbsp;Zahteven meander (Zverjasčev prehod) nasproti WC dvorane na globini 107 m je prebit in jama je spustila naprej. Da pa ni bilo vse tako enostavno pove podatek, da sva za preboj potrebovala kar 5 akcij. Bi šlo verjetno že prej, a sta muhasto vreme in precejšnja količina vode poskrbela za to, da ni šlo hitreje. Jama je že tako vodno konstantno aktivna in delovišče je bilo kot nalašč še dodatno pod manjšim slapom. Posledično je to pomenilo nekoliko krajše akcije, ki pa so vseeno vzele skoraj cel dan.\n\n![Frdamane stopnice na globini 80 m.](https://jknm-novice.s3.eu-central-003.backblazeb2.com/odvodnica-4-01-06-2015/1.jpg)\n\n![Zverjasčev prehod.](https://jknm-novice.s3.eu-central-003.backblazeb2.com/odvodnica-4-01-06-2015/2.jpg)\n\nV poznih popoldanskih urah zadnjega petka v maju sva torej zgrizla zadnji problem in prvič pokukala v neznano. Težko pričakovan trenutek! Z veliko mero previdnosti sva očistila in opremila prvo stopnjo ter se začela počasi spuščati. Nizu navpičnih jaškov kar ni bilo videti konca in kazalo je že, da bo prej zmanjkalo vrvi, kakor slednjih. Globoko spodaj sva vendarle uzrla dno in do tam porabila še zadnje metre vrvi. Bežno sva se razgledala in ugotovila, da pravzaprav stojiva na navideznem dnu in gre jama še naprej. Sprva bolj ozko, a se kmalu razširi. Ob zamolklem trušču, ki ga je oddal vržen kamen, sva ocenila, da pade vsaj še 20 m dol.\n\n![Vstop v nove dele.](https://jknm-novice.s3.eu-central-003.backblazeb2.com/odvodnica-4-01-06-2015/3.jpg)\n\n![Tom na pritrdišču.](https://jknm-novice.s3.eu-central-003.backblazeb2.com/odvodnica-4-01-06-2015/4.jpg)\n\n![Trenutno dno.](https://jknm-novice.s3.eu-central-003.backblazeb2.com/odvodnica-4-01-06-2015/5.jpg)\n\nKer pa sva bila notri že debelih pet ur, popolnoma premočena in posledično že nekoliko podhlajena, sva se odločila, da je za danes dovolj in počasi sva obrnila proti površju. Kakšno uro kasneje, okoli pol enajstih zvečer, sva si zasluženo podala roki. Strnila sva misli in akcijo ocenila za zelo uspešno.\n\n![Utrujena, vendar zadovoljna.](https://jknm-novice.s3.eu-central-003.backblazeb2.com/odvodnica-4-01-06-2015/6.jpg)\n\nJamo sva konkretno poglobila, kar je pa še najbolj pomembno, gre naprej, proti –200.\n\n<b><br></b>\n\n## Dodatek 7.6.2015: Veliko dogajalo, napredek = ?\n\nV nedeljo, 7 junija 2015, smo se ponovno zapodili v Odvodnico. Tokrat trije, kajti poleg naju s Tomom je bil še Anže. Ker je zadeva že precej globoka in še bolj bo v nadaljevanju, smo s seboj vzeli nekaj dodatne opreme (gorilnik, nekaj juhic in seveda nov komplet vrvi z vsem pripadajočim železjem). Nekje do -70 m (do Bypassa) &nbsp;je šlo vse po ustaljenem ritmu, tam pa smo se ločili. Plan je bil, da se na tem mestu nekaj preopremi in za to opravilo se je javil Tom. Z Anžijem sva tako nadaljevala proti dnu sama. Spodaj sva olimpijsko razpoložena planila nad ožino v prepričanju, da bo po hitrem postopku spustila naprej, a se je kmalu izkazalo, da temu ne bo tako. Čeprav je neprehodnega vsega slab meter, je le ta zakompliciranih oblik, povrhu vsega pa še obupno zasigano. In tu so se pričeli problemi. Sva tolkla in nabijala, a po uri ali dveh ugotovila, da sva praktično še na istem mestu, kot na začetku in olimpijski duh je začel počasi plahneti. V tem času je pridrsal tudi Tom, ki je medtem preopremil nekaj smeri in odbil par problematičnih rogljev.\n\nPo kratkem oddihu smo vloge zamenjali. Na tlako se je podal Tom, Anži mu je asistiral, jaz pa sem medtem nekaj skuhal. Po toplem obroku smo se zopet premešali, a bistvenega učinka ni bilo. Ožina je resnično komplicirana in da jo premagamo, bo očitno potrebno kar nekaj truda in znoja. Po sedmih urah smo se odločili, da imamo za danes dovolj, pospravili smo stvari in krenili ven. Zunaj smo si bili enotni, da je danes pač zmagala ožina, a nam to ne bo vzelo volje in zagona. Z delom bomo nadaljevali, kajti čar neznanega je premočan, da bi kar tako odnehali. In ravno čar neznanega je tisto, kar dela jamarstvo tako posebno in privlačno.\n\nSodelovali smo Anže Tomšič, Jože Tomšič in Srečko Vidic."
  },
  {
    "id": 386,
    "markdown": "# Čaganka – srbski obisk\n\nS Ticotom sva v petek, 17. julija 2015, popoldne pri Čaganki postavila tavelik šotor, okoli enajstih zvečer zakurila in kakšno uro čebulo pražila, nekaj čez polnoč dvanajst konzerv golaža v kotel stresla, ga malo s Tomovim cvičkom zalila ter ob pol dveh zjutraj umaknila z ognja in pohitela proti Kanižarici. Kjer sva počakala konvoj iz Srbije in 12 članov srbske GSS (Služba gorskega reševanja) spremila proti Čaganki. Razen Aleksa so bili vsi in vse bolj mladički, rojeni že po Jugoslaviji in mi je bilo malo nerodno, ko sem jih po 500 kilometrih hrvaške avtoceste vodil po slovenskem makadamu, bogsigavedi, kaj so si mislili, a jih je golaž ob dveh zjutraj odobrovoljil, pivo z drugačnimi črkami na pločevinkah pa še bolj in smo skoraj do petih zjutraj modrovali ob ognju. Nekaj jih je potem spalo na podstrešju bivaka, čeprav je bilo v šotoru bolj hladno, očitno so moje zgodbe o slovenskih medvedih padle na plodna tla!\n\nOb pol devetih zjutraj nas je vročina nagnala iz spalnih vreč in smo ob kavah in zajtrku počakali Mihaela, Grdina in Bojana Jereba. Okoli enajstih smo se razdelili v dve skupini in se odpravili v dve jami. Gorski reševalci z več jamarskih izkušenj z Jerebom, Ticotom in mano v Čaganko, dekleta in nekaj jamarsko manj utrjenih možakov pa z Mihatom in Grdinom v Kaščico. Smo si na dvestotih metrih ogledali Game over, potem pa v bivaku spili kavo, kot presenečenje je pa Tico iz transportke privlekel dve banjici sladoleda. Pa ni bil sladoled v njem temveč dva pekača Lenkinega štrudla, ki ga je spekla prav za to priložnost že ob šestih zjutraj! In itak da smo ga zlistili, kot da že štirinajst dni ne bi nič jedli. Potem sta eno četico Tico in Jereb proti izhodu odpeljala, da se ne bi preveč gužvali in čakali, so pa štirje z mano še v Južni rov odšli pokukat, kjer nadaljevanje kopljemo.\n\n![Skupinska pred odhodom v jamo.](https://jknm-novice.s3.eu-central-003.backblazeb2.com/caganka-srbski-obisk-24-07-2015/1_01.jpg)\n\n![V Kaščici.](https://jknm-novice.s3.eu-central-003.backblazeb2.com/caganka-srbski-obisk-24-07-2015/2_01.jpg)\n\n![V Kaščici.](https://jknm-novice.s3.eu-central-003.backblazeb2.com/caganka-srbski-obisk-24-07-2015/3_01.jpg)\n\n![Štrudl v bivaku na 200 metrih v Čaganki.](https://jknm-novice.s3.eu-central-003.backblazeb2.com/caganka-srbski-obisk-24-07-2015/4_01.jpg)\n\nMalo pred izhodom smo se ujeli, ob sedmih zvečer pa že družno iz vseh por pospešeno zlivali vodo iz sebe, čeprav je tahujši vročinski pekel menda že minil. Smo se umili in preoblekli, v tistem se je pa še druga skupina vrnila v bazo in so potem ob pivih in Tomovem cvičku debatirali, katera jama je bila lepša in boljša. Obiskovalci Čaganke so bili fascinirani nad prostornostjo našega najglobljega brezna in trije od njih so si obljubili, da bodo celo leto trenirali, da bodo še na dno skočili pokukati. Predvsem obiskovalke Kaščice pa so bile navdušene nad kapniškim okrasjem, malce pa tudi nad galantnostjo slovenskih jamarjev, ki so podstavili svoja telesa, da so lahko suhe prišle prek jezerca … Je vsakdo torej za svojo jamo navijal in čeprav je bila debata kar vroča, se je vsaj ozračje malce shladilo, da se je vsaj dihati dalo, dokler tudi Grdin ni presenečenja iz rokava privlekel – da nam bo pripravil posladek izpod peke. Smo se vsi razveselili, ker to je menda nadvse okusno, dokler človek ni začel pripravljati žerjavice, ki jo za tovrstno peko potrebuješ en kamion. Je zakuril kres, ki bi lahko s prvomajskimi tekmoval, da smo morali stati 50 m proč od ognja, plus Tico, ki je večerjo v kotlu cmaril, prebranec s klobaso, se je moral zaviti v alufolijo, da je lahko sploh tu in tam malo premešal. So prebranec in kuharja prav vsi hvalili (čeprav sem jaz konzerve kupil!), lakota in utrujenost sta res najboljša kuharja, ampak pohvale za Grdinovo specialiteto so bile pa res še bolj iskrene! Vmes je pa tudi žerjavica malo popustila, da smo lahko še nekaj spili in malo pomodrovali in se je spet skoraj danilo, ko smo se v perje spravili.\n\n![Iz Čaganke.](https://jknm-novice.s3.eu-central-003.backblazeb2.com/caganka-srbski-obisk-24-07-2015/5_01.jpg)\n\n![Krst za doseženo novo globino.](https://jknm-novice.s3.eu-central-003.backblazeb2.com/caganka-srbski-obisk-24-07-2015/6_01.jpg)\n\n![Hrano so gostje tudi pohvalili.](https://jknm-novice.s3.eu-central-003.backblazeb2.com/caganka-srbski-obisk-24-07-2015/7_01.jpg)\n\nNekaj čez šesto uro zjutraj so gostje iz Srbije odhiteli proti hrvaškemu morju, s Ticotom sva pa malo kasneje počasi pospravila in se v največji pripeki odpeljala proti domu …\n\nSrbi jamarske in gorske reševalne službe nimajo ločene, pa še globokih jam nimajo, kar se jim morda malce pozna pri jamarski kondiciji, kaj preveč pa niti ne. Eden od gostov je recimo gorski ultramaratonec, pa tudi vsi ostali so vrhunski športniki. Čaganka in Kaščica sta jih navdušili, pa naše gostoljubje tudi, menda so samo zato namerno pozabili nekaj stvari, da se bodo spet lahko vrnili … Pa seveda smo tudi Dolenjski jamarji dobili vabilo, naj jih obiščemo, da nam razkažejo, po kakšnih luknjah pa oni rijejo in vabilu se bomo zagotovo kmalu odzvali.\n\nUdeleženci: 12 pripadnikov srbske GSS, Damijan Šinigoj, Mihael Rukše, Tomaž Grdin, Matija Gašperšič (JKNM) in Bojan Jereb (JD Gorenja vas).\n\nFotografije: Tomaž Grdin, Damijan Šinigoj, Mihael Rukše."
  },
  {
    "id": 387,
    "markdown": "# Kanin 2015 - avgustovski tabor\n\nLetošnje priprave na Kanin 2015 so se intenzivno začele že tam nekje konec marca 2015. Aktivnosti so bile predvsem povezane z organizacijo helikopterskega prevoza in pa seveda z odobritvijo UO JKNM, nakup potrebne in dotrajane opreme ter prehrane za lažjo izvedbo raziskovanja. Tako nam je helikopter v začetku junija do bivaka pripeljal okrog 120 kg opreme, katero sta pomagala razložiti Maj in Mihael Rukše. V bivak je bila dostavljena nova ponjava, nekaj lahke gradbene mehanizacije (LGM), gradbena pena, ki (lahko) nadomešča armaflekse, 100m vrvi …. In bencin za polnjenje akumulatorjev v zvezinem bivaku.\n\nKonec maja oziroma v začetku junija je bil dorečen tudi datum in sicer: tabor na Kaninu se bo odvijal od 1. do 8. avgusta 2015. In tako se je tudi zgodilo. Samo dogajanje pa je v nadaljevanju, opisano po posameznih dnevih.\n\n<b>Sobota, 1. avgust 2015</b>\n\nGlede na različne obveznosti in dogovore smo se udeleženci na Kanin odpravili v dveh različnih intervalih. Tako sva z Anžetom dom zapustila ob štirih zjutraj, najina želja je bila čim prej priti do bivaka in se po aklimatizaciji ta dan spustiti še v NM 200 oziroma bolj znano v Kremenčka. Andrej in Mihael pa sta zaradi družinskih obveznosti krenila za nama z enourno razliko in po namestitvi družin želela prav tako čim prej priti do bivaka in pričeti z urejanem le-tega.\n\nLažji nahrbtniki (malo okrog 25 kg) so nam letos omogočili, da sva do bivaka porabila le tri ure, verjetno bi prišla še malo hitreje, če ne bi spotoma naletela na jamarja Mrška, ki je tovoril del opreme za jamo Vstala Primorska, tam nekje nad Starim Skalarjem, ki je plod Bratosa, Remškarja in Reharja.\n\n![Anže z novim »ruzakom«. Foto: Jože Tomšič.](https://jknm-novice.s3.eu-central-003.backblazeb2.com/kanin-2015-avgustovski-tabor-17-08-2015/01_anze_z_novim_ruzakom_foto_joze_tomsic_01.jpg)\n\nTako sva se v Kremenčka spustila okrog dvanajste ure (na vhodu je zelo močno pihalo ven, kar je značilno za to jamo), na trenutno raziskanem dnu sva spoznala, da čvekanje ne prinese zmerom dobre stvari, kajti pozabila sva opremljevalno, v kateri je bila potrebna oprema za preboj ožine v meandru na 87 m globine. In tako se zgodi Anžetova volja in se odpravi po opremo. Še dobro se nisem obrnil, se je že vrnil. Za meander sva potrebovala dobro uro in že sva se spuščala v nove dele, stopničasto brezno, prehoden vertikalni meander, dvometrska stopnja, ki se konča z »dvema« možnima nadaljevanjema, vertikalni mokri rov in pa horizontalni rov, po dnu prodniki, pomešani s suho zemljo. Ker sva nekako ocenila, da je vertikalni rov perspektivnejši in čutiti je bil tudi prepih, sva se nekje odločila, da širjenje izvedeva v njem. To sva nekje počela do šestih zvečer, ko nama je ušla špica skozi ozko luknjo. Ni kej, čas za površje.\n\n![Anže in špica še skupaj. Foto: Jože Tomšič.](https://jknm-novice.s3.eu-central-003.backblazeb2.com/kanin-2015-avgustovski-tabor-17-08-2015/02_anze_in_spica_se_skupaj_foto_joze_tomsic_01.jpg)\n\nAndrej in Mihael sta v tabor prispela okrog trinajste ure. Ne smem pozabiti, da se je letos tabora udeležil tudi pes od Andreja, Nuk, ki je v nadaljevanju branil svižčev dom in to dobesedno. Pričela sta z urejanjem bivaka. Ko sva z Anžetom prispela iz jame, je bila uspešno nameščena »tanova« ponjava. Sledil je obvezen čvek, pa tudi lakota je preganjala. Nadaljevali z urejanjem, čez ene dve uri pa smo Anžeta določili, da gre polniti akumulator, kar za njega niti ni tako slabo izpadlo, saj je bil počaščen s pravimi čevapčiči. Vrnil se je okrog desetih ponoči, tam nekje je tudi pričelo deževati in to nas je spremljalo vse do jutra.\n\n![Urejanje bivaka. Foto: Mihael Rukše.](https://jknm-novice.s3.eu-central-003.backblazeb2.com/kanin-2015-avgustovski-tabor-17-08-2015/03_urejanje_bivaka_foto_mihael_rukse.jpg)\n\n<b>Nedelja, 2. avgust 2015</b>\n\nDež, dež, dež, … In kaj početi v takem vremenu? In tako smo počeli, smo se šli ročnih spretnosti, preurejali bivak, v času, ko pa ni deževalo, smo pa prostovoljno igrali monopoli, ki se mu reče »Goli otok«. Smo se lotil z LGM ene dve kubični skali razbiti in urediti prostor za pristanek helikopterja (za ta velikega, Gazelo), skratka, kamen smo premetavali iz ene škraplje v drugo, ker so se sproti spreminjale lokacije pristajališča. Da pa nam ne bi bilo vmes dolgčas, ko smo kocko zmetali, smo pa še en prostor za šotor splanirali. Tako nam je v duhu dobrega starega socializma minil še en dan, ki se je zaključil z bojnim posvetom za naslednji dan, ob soju sveče. … in jutri dobimo obiske.\n\n![Urejanje pristajališča in šotorišča. Foto: Anže Tomšič.](https://jknm-novice.s3.eu-central-003.backblazeb2.com/kanin-2015-avgustovski-tabor-17-08-2015/04_urejanje_pristajalisca_in_sotorisca_foto_anze_tomsic_01.jpg)\n\n<b>Ponedeljek, 3.&nbsp;</b><b>avgust&nbsp;</b><b>2015</b>\n\nPrebudimo se v lep sončen dan. Glede na predvidene obiske je bil dogovor, da greva v Kremenčka samo midva z Anžetom. V jami se je poznalo, da je dan prej deževalo, tam nekje do 85 m je kar pralo. Važno je, da je bilo na gradbišču suho. Na njem sva vztrajala nekje do enajste ure,  ko je zmanjkalo energije v akumulatorju (opomba: zvezin agregat se je nekaj pokvaril, polnjenje akumulatorja je bilo cel tabor oteženo). Da ne bi bila prehitro zunaj, sva si ogledala še en meander na 75 m, kjer je tudi še velik vprašaj. Nekje ob dvanajstih sva bila zunaj. Anže se ni dolgo zadrževal in je odhitel naproti Urški, katera je z družino Gašperič in Rukše, prišla za dva dni držat moralo. Še dobro, da je odhitel naproti, saj je ekspedicija malo zašla iz poti. Oskrbeli so nas s svežimi dobrotami, predvsem kruhom.\n\n![Gostje so prišli. Foto: Anže Tomšič.](https://jknm-novice.s3.eu-central-003.backblazeb2.com/kanin-2015-avgustovski-tabor-17-08-2015/05_gostje_so_prisli_foto_anze_tomsic_01.jpg)\n\nAndrej in Mihael pa sta šla pogledati dve jami v Veliki Dol, sem ju prejšnji dan pogledal oziroma »našel«. Gre za brezno pod oznako B 12, registrirano s strani DZRJL in brezno globine 30 m, katero pa moramo preveriti, ali gre za novo jamo ali pa za B 50. Popoldanski čas pa je bil namenjen druženju, odhodu dela družin v dolini in obisku zvezinega tabora, predvsem tudi z namenom dogovora o možnem sodelovanju v Kremenčku v naslednjih dneh. Večer je minil v prijetni debati, zaspali s plani za naslednji dan.\n\n<b>Torek, 4.&nbsp;</b><b>avgust&nbsp;</b><b>2015</b>\n\nSpet se je začel en krasen lep dan. Tokrat sva z Anžetom v jamo odrinila že malo čez šesto uro, to je bil za njega zadnji dan na taboru. Nadaljevala sva s širjenjem rova, delo je bilo »sizifovo«, kamnina ni popuščala, prepiha ni bilo. Začutila sva močan prepih v majhni (za pest veliki) luknji, ki se je nekako nahajala na sredini med obema že opisanima nadaljevanima. Okrog enajste ure jo Anže mahne na površje, sam pa vztrajam do prihoda Andreja in Mihaela, naredimo kratko primopredajo, predvsem glede prepiha in možnosti, kar v nadaljevanju privede do spremembe točke širjenja. Tako je druga ekipa pričela odpirati to manjšo luknjo. Po debati pozno popoldan so padali komentarji: »vse skupaj nič«, »zajebano je, pa kakorkoli že obrneš«, skratka »nič od pametnega nadaljevanja, kljub močnemu prepihu«. Malo nas je vse skupaj zagrenilo, še dobro, da smo morali v zveznega polniti. Težave z agregatom se nadaljujejo, polnjenje je pod velikim ?, razveseli nas le prijazno povabilo s strani Božota (hvala ti) na tenstan krompir, eni s špehom, eni s tuno. Debata se zavleče pozno v noč, do bivaka smo skoraj tipali.\n\n![Druženje ob tenstanem krompirju. Foto: Mihael Rukše.](https://jknm-novice.s3.eu-central-003.backblazeb2.com/kanin-2015-avgustovski-tabor-17-08-2015/06_druzenje_ob_tenstanem_krompirju_foto_mihael_rukse.jpg)\n\nOb polnoči nas je prebudilo grmenje in bliskanje, pripravljala se je nevihta, ponjava je plapolala, pričelo je močno deževati. Ker pa je bil z nami pogumni Andrej (nič nas ni strah, če so …), sva z Mihaelom samo malo noge pokrčila in mirno spala do jutra.\n\n<b>Sreda, 5.&nbsp;</b><b>avgust&nbsp;</b><b>2015</b>\n\nSveže jutro, poberemo vodo, ki se je zadrževala na ponjavi, opravimo jutranje rituale in se dogovorimo, kaj in kako. Skratka, celoten tabor je mineval, minil v dogovorih, organizirano. Na današnjem meniju je bil ponovno Kremenček. Z Andrejem sva bila prva ekipa, nadaljevala sva z širjenjem na novem delovišču (D´´), uspela sva razširiti do zmožnosti rinjenja v rov in videla, da se nadaljuje v »živi jebi«, iz katere pa močno piha. Nekje do druge popoldan sva vztrajala, ko sta naju prišla zamenjati Mihael in Matjaž Božič (DZRJ Simon Robič, Domžale), ki sta pozno popoldne po povratku iz jame prišla z zelo pozitivnimi mislimi in povedala, da se splača širiti. Pri spustu v jamo je Mihael v breznu pod Aninim prehodom našel aragonite, brezno se preimenuje v »Aragonitno brezno«. Sledilo je obvezno polnjenje v zvezinem, ki je trajalo skoraj tri ure, smo zbrskali v našem taboru še 10 l starega bencina.  Sledil je obvezni večerni posvet, analiziranje dneva ….\n\n![Aragonit. Foto: Mihael Rukše.](https://jknm-novice.s3.eu-central-003.backblazeb2.com/kanin-2015-avgustovski-tabor-17-08-2015/07_argonit_foto_mihael_rukse.jpg)\n\n<b>Četrtek, 6.&nbsp;</b><b>avgust&nbsp;</b><b>2015</b>\n\nSpet lepo jutro, Andrej ga je ovekovečil tam nekje ob petih zjutraj, spet Kremenček.&nbsp;Aha, danes nas pride preveriti sam predsednik kluba, smo bivak pospravili. In že z Andrejem, kot prva ekipa hitiva v Kremenčka. Na delovišču ponovno močno piha, se zrineva, vidiva dvometrsko ozko nadaljevanje. Ob dvanajstih sva zunaj. V taboru sta že Zdravko in Črt, ki sta s seboj prinesla tudi nove zaloge bencina. Za kosilo špageti na dva načina, druga ekipa v sestavi Mihaela in Branimira Janković – Bane (klub ASAK iz Srbije) odide v Kremenčka.\n\n![Mihael in Bane iz Kremenčka. Foto: Mihael Rukše.](https://jknm-novice.s3.eu-central-003.backblazeb2.com/kanin-2015-avgustovski-tabor-17-08-2015/08_mihael_in_bane_iz_kremencka_foto_mihael_rukse.jpg)\n\nZdravko in Črt odideta do bivaka DZRJL, z Andrejem pa imava popoldan prosto po Prešernu. Obiščeva vhodni del NM 7 (-140 m pa še malo, pred leti ena bolj obetavnih in ne lahkih jam), še dva druga brezna in smo že vsi skupaj na kupu. Bane je bil nad jamo navdušen. Ponovno je sledilo polnjenje akumulatorjev (spet jest), pridružita se mi še Zdravko in Črt. Vzdušje v zvezinem supersko, moštvo kar številčno. Izmenjamo informacije in tako nekje po dobrih treh urah smo ponovno zbrani v svižčevem domu. Kmalu štirje švasajo, sam pa bulim v noč, se mi pozna, da sem spil kavo v zvezinem (hvala Mršek).\n\n![Andrej v NM7. Foto Jože Tomšič.](https://jknm-novice.s3.eu-central-003.backblazeb2.com/kanin-2015-avgustovski-tabor-17-08-2015/09_andrej_v_nm7_foto_joze_tomsic_01.jpg)\n\n<b>Petek, 7.</b><b>avgust&nbsp;</b><b>2015</b>\n\nPonovno sonce v vsej svoji lepoti. Današnji plani se kaj dosti ne razlikujejo od predhodnih. Kremenček, tokrat zadnjič v tem tednu, . Zdravko in Črt sta si glede na to, da odhajata v dolino, zadala obisk Visokega Kanina, na pot sta krenila istočasno, kot midva z Andrejem v jamo. Da ne bi bila prehitro odzunaj, sva za današnji dan imela v planu preplezati še del kamina in to je bil najin prvi plan. Tako sva raziskala preko 13 m novih delov, potem pa nama je na srečo ali žalost zmanjkalo vrvi, laser je nameril najmanj toliko možnosti še. V nadaljevanju sva udrihala po rovu, ki je zdaj dobil že take dimenzije, da si lahko škorenj sezuješ in kamenje iz njega spraviš, to pa je nekaj. Gradbišče oziroma novi prehod preimenujemo v »Svet križ božji« in se iz njega odpraviva po prihodu Mihaela in Matjaža. Na tokratni akciji se je kamenje kar lepo vdajalo in s temi občutki sva pospremila tudi drugo ekipo, ki je bila tako uspešna, da je lahko po končanem garanju pogledala izza »ovinka« in glej ga zlomka, meander, ne moreš verjeti. Sej bo, kmalu, kmalu.\n\nZdravko in Črt sta tabor zapustila okrog štirih popoldan, smo jih za vsak slučaj še malo natovorili. Z Andrejem sva nato pričela z urejanjem in popisom opreme, prehrane, da lahko jutri odrinemo čim prej v dolino. To sva počela nekje do osme ure, vmes sta se iz jame vrnila Mihael in Matjaž, vendar Mihael ni zdržal dolgo na svetlem in je odšel v jamo fotografirati aragonit. Matjaž pa je še malo po meditiral v najini bližini. Dan se je počasi prevesil v noč, del ekipe je hitro zmanjkalo, del pa je čvekal pozno proti polnoči, kot je že kar v navadi za zadnji večer.\n\n![Jutranji pozdrav soncu. Foto: Andrej Gašperič.](https://jknm-novice.s3.eu-central-003.backblazeb2.com/kanin-2015-avgustovski-tabor-17-08-2015/10_jutranje_pozdrav_soncu_foto_andrej_gasperic.jpg)\n\n<b>Sobota, 8.&nbsp;</b><b>avgust&nbsp;</b><b>2015</b>\n\nZgodnje jutranje vstajanje, vse z namenom, da se bivak čim prej pospravi in odide v dolino. Tako nam je uspelo malo pred deveto napraviti skupinski posnetek in nato smo jo urno mahnili proti Bovcu.\n\n![Skupinska pred odhodom v dolino. Foto: Mihael Rukše.](https://jknm-novice.s3.eu-central-003.backblazeb2.com/kanin-2015-avgustovski-tabor-17-08-2015/11_skupinska_pred_odhodom_v_dolino_foto_mihael_rukse.jpg)\n\nDo obračališča smo potrebovali dobri dve uri, spotoma smo pri Staremu Skalarju pozdravili še jamarje iz Poljske, ki pa so bili tokrat bolj skopi z odzivom. Kaj čmo, mogoče je bila za njih to še zgodnja ura. Na obračališču nas je pričakala Andrejeva žena Renata in to z dvema vrstama štrudlja, mljask, to je bila pa obljuba, na katero se je splačalo počakati. Se je pa Andrej domenil tudi, da smo se v Bovcu lahko stuširali, takega razkošja pa še ne. Ampak, v Bovcu pa kot v kotlu, soparno, vroče, nas je kar mikalo, da se vrnemo nazaj. Malo turobnega vremena je pregnal dogodek, »čomparska noč«, ki se je odvijala, sam sem si jo z veseljem ogledal, obe družini pa sta šli, vsaj poizkušali sta priti, na Mangart. Dogovorili smo se še, da se gremo malo pocrkljati k Urški, ki je ta dan stregla pri Strahincu in tam nekje smo z dobrimi mislimi in željami tudi zaključili letošnji tabor na Kaninu.\n\n![Dopoldanski utrip v Bovcu. Foto: Jože Tomšič.](https://jknm-novice.s3.eu-central-003.backblazeb2.com/kanin-2015-avgustovski-tabor-17-08-2015/12_dopoldanski_utrip_v_bovcu_foto_joze_tomsic_01.jpg)\n\nZaključki:\n\n- undefined\n- undefined\n- undefined\n- undefined\n- undefined\n- undefined\n- undefined\n- undefined\n- undefined\n- undefined\n\nZahvala: helikopterski posadki slovenske vojske, Bogomirju Remškarju, Robertu Reharju, Anžetu Oblaku, slednjim za pomoč pri pripravi prevoza, Bogomirju tudi za tenstan krompir, Banetu in Maticu za pomoč pri raziskovanju Kremenčka, Mitju Mršku za opremljevalne vijake in čvek in vsem ostalim udeležencem letošnjega Kanina, s katerimi smo se družili.\n\nVideoposnetki, ki jih je pripravil Andrej Gašperič:\n\n<video align=\"center\" src=\"https://www.youtube.com/embed/y0Izn4Ugctw\" width=\"80%\" isUpload=\"true\" />\n\n<video align=\"center\" src=\"https://www.youtube.com/embed/B0h6_R88CuU\" width=\"80%\" isUpload=\"true\" />\n\n<video align=\"center\" src=\"https://www.youtube.com/embed/wl1ptU9pGgg\" width=\"80%\" isUpload=\"true\" />\n\nSmo bili na Kaninu tako in drugače: Črt in Zdravko Bučar;  Nika, Maj, Tanja in Mihael Rukše; David, Nejc, Renata in Andrej Gašperič ter Nuk; Urška Voglar; Anže in Jože Tomšič."
  },
  {
    "id": 413,
    "markdown": "# Nagrada Plaketa z zlatim znakom za Borivoja Ladišića\n\nPred rednim Občnim zborom JZS, ki\nje bil letos v Topolšici, je bila slavnostna seja JZS, na kateri so bila\npodeljena tudi priznanja zaslužnim jamarjem. Nekaj priznanj smo dobili tudi\nnovomeški jamarji, a se je podelitve udeležil le Robert Femc.\n\n![Robert prejema priznanje.](https://jknm-novice.s3.eu-central-003.backblazeb2.com/nagrada-plaketa-z-zlatim-znakom-za-borivoja-ladisia-29-03-2016/slika_1.jpg)\n\nNa koncu je bila podeljeno še\nnajvišje priznanje JZS, to je plaketa z zlatim znakom JZS. To najvišje\npriznanje se dodeljuje od leta 2006, pred tem je bilo najvišje priznanje zlati\nznak. Do sedaj so ga dobili dr. Ivan Gams 2006, dr. Boris Sket 2008 ter Marko\nKraševec 2012. Letos pa je to najvišje priznanje dobil, na njegovo veliko\npresenečenje, Borivoj Ladišić, član JK Novo mesto. Zakaj presenečenje? Čeprav je\npredlog pripravilo Predsedstvo JZS že nekaj mesecev prej, pa ta informacija do\ndobitnika ni prišla.\n\n![Borivoj prejema priznanje.](https://jknm-novice.s3.eu-central-003.backblazeb2.com/nagrada-plaketa-z-zlatim-znakom-za-borivoja-ladisia-29-03-2016/slika_2.jpg)\n\nZa obrazložitev tega najvišjega\npriznanja JZS je Miha Čekada napisal lepo obrazložitev: »Borivoj Ladišić je\nčlan JK Novo mesto in se z jamarstvom ukvarja že od leta 1978. Prvo\nregistracijo nove jame je zabeležil leto pozneje. Že v začetku se je odlikoval\nz visoko kakovostjo dokumentiranja jam, tako da je bil njegov primer pravilno\nizpolnjenega zapisnika leta 1980 predlagan v objavo v Novicah Jamarske zveze\nSlovenije, ki pa so žal ravno tedaj prenehale izhajati. Ta dolg mu je JZS\npovrnila šele 24 let pozneje, ko je bil v Naših jamah objavljen članek o\npravilnem izpolnjevanju zapisnikov, priloženi pa njegovi vzorčni zapisniki.\nLe-ti so odslej postali standard pravilnega dokumentiranja jam in so\nponatisnjeni tudi v gradivu za seminarje Katastra jam in bodo sestavni del\nbodočega jamarskega priročnika.\n\n![Z leve dosedanji predsednik JZS Matej Mihailovski, Borivoj, predsednik komisije za priznanja Silvo Ramšak ter župan občine Šoštanj prof. Darko Menih.](https://jknm-novice.s3.eu-central-003.backblazeb2.com/nagrada-plaketa-z-zlatim-znakom-za-borivoja-ladisia-29-03-2016/slika_3.jpg)\n\nBistvo njegovega odličnega\ndokumentiranja jam je natančnost. Na vsako zastavljeno \"vprašanje\" v\nzapisniku zabeleži vsa opažanja, ki se mu zdijo pomembna za bralca. Ravno v tem\npa je povabilo jamarjem, naj ga posnemajo – ni treba biti ozko specializiran\nstrokovnjak, treba je le opazovati in opažanja beležiti. Poleg obveznih vsebin\n(A-zapisnik in načrt) Borivoj Ladišić nikoli ne pozabi na priloge, ki v\nzapisnikih drugih jamarjev žal pogosto manjkajo: tabela meritev, fotografija\nvhoda, reprodukcija kartografskega gradiva (karta, aeroposnetek).\n\n![Pod zastavo JZS.](https://jknm-novice.s3.eu-central-003.backblazeb2.com/nagrada-plaketa-z-zlatim-znakom-za-borivoja-ladisia-29-03-2016/slika_4.jpg)\n\nV svoji jamarski karieri je Borivoj\nLadišić registriral več kot 600 novih jam, kar ga uvršča na prvo mesto v vsej\njamarski zgodovini. Vendar bistvo njegovega dela ni v odkrivanju novih, temveč starih jam, kar pa žal danes le redko kdo počne. Njegova usmeritev\nzadnjega desetletja je poiskati že registrirane jame, preveriti njihove podatke\nin jih po potrebi dopolniti. To delo je pogosto zahtevnejše od odkrivanja novih\njam, saj je treba jamo poiskati in identificirati, kar pri pogosto zelo\npomanjkljivih zapisnikih izpred 50 in več let sploh ni enostavno. Da ne\ngovorimo o koordinatah, večkrat zgrešenih za en kilometer ali več. Po zaslugi\nBorivoja Ladišića tako v širši okolici Novega mesta praktično ne najdemo več\njame, ki bi imela v opombah Katastrove baze napis \"manjka načrt, lega\nvprašljiva\" ipd. Nasprotno, področje Dolenjske in Bele krajine je ravno po\nnjegovi zaslugi najbolje dokumentirano v Sloveniji. Medtem ko odkritelj nove\njame dobi potrditev za svoje delo v obliki pravice do poimenovanja, njegovo ime\npa se vpiše v Katastrovo bazo, pa je delo Borivoja Ladišića prikrajšano za\noboje: jama, ki jo je mukoma našel in raziskal, je namreč že registrirana, ima prvopristopnika\nin njegovo ime.\n\nZadnja štiri leta pa poleg tega\ntudi aktivno dela v Katastru jam, kjer je prevzel delo vpisovanja prejetih\nzapisnikov, zlaganja in urejanja. Spet gre za eno od dejavnosti, ki so za jamarstvo\nnujne, a zanimanje zanje je skromno.\n\nPredlagana nagrada je obenem tudi\npovabilo jamarjem, naj posnemajo njegovo delo v obeh pogledih: čim bolj skrbno\nnaj beležijo svoja opažanja in poleg odkrivanja novih jam naj del svojih\naktivnosti usmerijo tudi v raziskave že registriranih jam.«\n\n![Plaketa.](https://jknm-novice.s3.eu-central-003.backblazeb2.com/nagrada-plaketa-z-zlatim-znakom-za-borivoja-ladisia-29-03-2016/slika_5.jpg)\n\nDo sedaj je Borivoj po njegovi evidenci\noddal zapisnike za 630 novih jam ter 140 kompletnih zapisnikov z načrtom do\nsedaj slabo dokumentiranih jam, kar pomeni da je izmeril in dokumentiral 770\njam.\n\n![Borivoj v eni od številnih jam.](https://jknm-novice.s3.eu-central-003.backblazeb2.com/nagrada-plaketa-z-zlatim-znakom-za-borivoja-ladisia-29-03-2016/slika_6.jpg)\n\nVse foto, razen zadnji dve, JK\nTopolšica."
  },
  {
    "id": 414,
    "markdown": "# Velikonočni ponedeljek v Mišnici\n\nLani avgusta oziroma septembra, ko smo člani JKNM zaključili\nskupno čiščenje Mišnice, smo krajanom obljubili, da jih bomo spustili v jamo,\nda bodo videli skupno veliko opravljeno delo in seveda tudi samo jamo. Spusta\nse je udeležilo kar 24 krajanov, med prvimi se je v brezno spustil (oziroma smo\nga spustili) Boštjan Jarc, ki je s svojim Hiapom največ tehnično prispeval k\nuspešnemu in relativno hitremu čiščenju Mišnice.\n\nV samem spustu nas je sodelovalo 9 jamarjev, s pomočjo škripčevja,\ncentralnega škripca sredi brezna in reševalnega sedeža pa je spust in tudi dvig\npotekal izjemno hitro. Kljub temu, da je jama še relativno mokra, so se\nštevilni obiskovalci spustili vse do vode, najbolj pa so bili navdušeni nad\ntoboganom, saj prvi del za vhodnim breznom najlažje premagate tako, da sedete\nin se spustite po blatnem rovu navzdol.\n\nŠe posebej so bili navdušeni nad velikostjo jame, pa tudi\ntem, da so se blatni kapniki, kljub popolnemu zalitju jame, vseeno ohranili in\njih voda ni odnesla. Po ogledu pa je sledila prava zagoriška pogostitev. Z\nodojkom na čelu ...\n\n![Blatni in umazani obiskovalci, pa toliko bolj zadovoljni.](https://jknm-novice.s3.eu-central-003.backblazeb2.com/velikonocni-ponedeljek-v-misnici-30-03-2016/misnspust1_01.jpg)\n\n![Za lažji vzpon in boljši občutek smo na liniji dvigovanja in spuščanja napeljali lestvice, za spust čez zadnjo stopnjo pa smo v brezno spustili kar pravo kovinsko lestev.](https://jknm-novice.s3.eu-central-003.backblazeb2.com/velikonocni-ponedeljek-v-misnici-30-03-2016/misnspust2_01.jpg)\n\n![Jamarska legenda iz prejšnega stoletja Tone Tramte je postal jamar že v sedemdesetih letih. Nad njim je centralni škripec, nameščen nad breznom.](https://jknm-novice.s3.eu-central-003.backblazeb2.com/velikonocni-ponedeljek-v-misnici-30-03-2016/misnspust3_01.jpg)\n\n![Andrej Gašperič je imel na skrbi pripravo na spust.](https://jknm-novice.s3.eu-central-003.backblazeb2.com/velikonocni-ponedeljek-v-misnici-30-03-2016/misnspust4_01.jpg)\n\n![Mojster na spodnji postaji dvigala Uroš Mervič (desno).](https://jknm-novice.s3.eu-central-003.backblazeb2.com/velikonocni-ponedeljek-v-misnici-30-03-2016/misnspust5_01.jpg)\n\n![Dvigamo ...](https://jknm-novice.s3.eu-central-003.backblazeb2.com/velikonocni-ponedeljek-v-misnici-30-03-2016/misnspust6_01.jpg)\n\n![Mami glej me ...](https://jknm-novice.s3.eu-central-003.backblazeb2.com/velikonocni-ponedeljek-v-misnici-30-03-2016/misnspust7_01.jpg)\n\n![Napis na steni: 19??](https://jknm-novice.s3.eu-central-003.backblazeb2.com/velikonocni-ponedeljek-v-misnici-30-03-2016/misnspust8_01.jpg)\n\n![Med zadnjimi so na plan prišle 'ta velke lojtre'.](https://jknm-novice.s3.eu-central-003.backblazeb2.com/velikonocni-ponedeljek-v-misnici-30-03-2016/misnspust10_01.jpg)\n\n![Gospodični sta pa samo gledali, v jamo pa si nista upali ...](https://jknm-novice.s3.eu-central-003.backblazeb2.com/velikonocni-ponedeljek-v-misnici-30-03-2016/misnspust11_01.jpg)"
  },
  {
    "id": 388,
    "markdown": "# Mišnica - veliko čiščenje\n\n»Leta 2010 je voda poplavila skoraj celo vas in naredila ogromno škode in takrat smo začeli razmišljati, da moramo nekaj narediti za boljše odtekanje vode. Skrbela nas je tudi neograjena ponikalnica Mišnica, kamor se steka voda iz vse doline. Najprej smo o tem spregovorili krajani in potem še na svetu krajevne skupnosti Dobrnič, sedaj pa smo tukaj in bomo skupaj z jamarji očistili jamo,«  je pripovedovala Melita Jarc  iz Vrbovca  pred jamo Mišnica minulo soboto. V akciji čiščenja so sodelovali jamarji, krajani, gasilci,  Državna enota za  varstvo pred neeksplodiranimi ubojnimi sredstvi, na koncu  pa še Protibombna enota specialne enote policije. Zaradi vsega in tudi zaradi uporabljene tehnike bi lahko celotno akcijo označili kar kot vzorčno…\n\nDobrniška dolina je svojevrsten kraški fenomen. Nekaj deset metrov pod površjem teče potok Žibrščica, na površju pa so okoli leta 1929 vrezali umetno strugo, ki naj bi ob poplavah poskrbela za hitrejši odtok vode v požiralnik Mišnica med vasjo Vrbovec in Podlipa, katerega so razširili in obzidali do globine 25 metrov. Danes spust v Mišnico ni več mogoč, oziroma je jama globoka le dobrih 20 metrov, čeprav je skupna globina 41,55m. Nadaljevanje in sam požiralnik je namreč zasut s smetmi.\n\n![Richterjev načrt Mišnice iz leta 1952.](https://jknm-novice.s3.eu-central-003.backblazeb2.com/misnica-veliko-ciscenje-25-08-2015/01_10_misnica_nacrt_richter_01.jpg)\n\nJamo je leta 1931 registriral domačin biolog Jože Lazar, leta 1952 so jo dokaj dobro raziskali v dveh odpravah člani DZRJ Ljubljana, novomeški jamarji (Iztok Vilič, Zdravko Bučar, Ivan Lukšič, Tomaž Bukovec) pa so bili leta 1986 zadnji, ki so prodrli do njenega dna. »Tistega spusta ne bom nikoli pozabil. Najprej sem se ob spustu na dnu 20-metrskega obzidanega brezna skoraj do pasu vdrl v vamp krave, spodaj pa smo zato, ker nismo imeli čolna, vodni tok raziskovali s pomočjo traktorske zračnice, kar pa se ni najbolj obneslo.  Zadnji naš obisk je bil leta 1995, ko smo  vodni tok pregledali s plavanjem (Bukovec), vendar površine pod vodo zaradi preslabe luči nismo najbolje raziskali. Tako da  podzemni tok ostaja izziv za  jamarske potapljače,« je pripovedoval Zdravko Bučar, predsednik Jamarskega kluba JK Novo mesto.\n\n<b>Izbruh vode iz jame</b>\n\nJeseni 2010 je v velikih poplavah voda zalila celo vas Vrbovec in velik del Dobrniške doline. »Z bratom Matejem sva odšla do  Mišnice gledat kaj se dogaja. Povsod je bila voda, nenadoma pa je iz brezna navzgor nekaj metrov visoko bruhnila voda, nato se je naredil vrtinec in voda je počasi začela upadati, midva pa sva jo ucvrla, kar so naju noge nesle,« je opisoval zanimiv dogodek Uroš Blažič. Ponorna jama je bila zamašena, potem pa se je pod silo vode vdala prepreka in ves ujet zrak v podzemlju je kot balon bruhnil navzgor. Predvsem zaradi poplavnih težav cele doline in strahu pred tem, da bi kdo padel v jamo, so krajani Vrbovca začeli razmišljati o tem, kaj storiti. O nujnosti ukrepanja so se dogovorili tudi na svetu KS Dobrnič, Melita Jarc je potem poklicala Igorja Perparja, člana JK Železničar, ki so leta 1996 že poizkušali očistiti jamo, vendar so zaradi prevelikih količin  odpadkov obupali.  Jama je speleološko zelo zanimiva, poleg tega pa so odpadki tudi prava ekološka bomba, saj  se voda iz Mišnice verjetno steka v Temenico v Luknji pri Prečni. Perpar jo je usmeril na JK Novo mesto in vse skupaj se je začelo bliskovito dogajati ob vzporedni akciji JKNM, krajanov Vrbovca in KS Dobrnič, s manjšimi sredstvi pa je priskočila na pomoč tudi občina Trebnje. Po starih jamarskih zapisnikih je v jami več neeksplodiranih min  in zato so jamarji zaprosili za asistenco Državno enoto za varstvo pred neeksplodiranimi ubojnimi sredstvi in sta se akcije čiščenja udeležila tudi vodja De NUS Igor Boh in pirotehnik Gregor Dežman.\n\n![Pirotehnika pripravljena na akcijo.](https://jknm-novice.s3.eu-central-003.backblazeb2.com/misnica-veliko-ciscenje-25-08-2015/02_dsc_0175_01.jpg)\n\n»Leta 1942 se je partizanom v vasi prevrnil voz poln minometnih min. Naravnost v vaško lužo. Mine so bile pakirane  po tri v pločevinastih škatlah. Nekaj časa so se tam valjale, potem pa smo jih odpeljali  do Mišnice in zmetali vsaj deset škatel v jamo,« je pripovedoval  78-letni Jože Kaplan, tako da so  tudi zaradi njegove pripovedi jamarji zaprosili za asistenco De NUS.\n\n<b>Tovornjak z dvigalom </b>\n\nV vasi so se zelo dobro organizirali in praktično  je iz vsake hiše pri akciji sodeloval vsaj en član. »Iz občinskih in sredstev KS smo nabavili hrano in sestavine, ženske so potem doma pekle in kuhale, moški pa so tukaj pri jami,« je pripovedovala Melita Jarc. V akciji je tako sodelovalo več kot 50 krajanov in 9 jamarjev JK Novo mesto. Največja težava pri takem čiščenju je izvlek odpadkov. Jamarji navadno dvigamo smeti s pomočjo sodov in vrvne tehnike, v Vrbovcu pa so naravnost idealno rešili tudi to težavo. Samostojni podjetnik Boštjan Jarc (krovstvo, kleparstvo)  ima namreč dvigalo hiap in na roki nameščen  škripec z vitlom, tako da je 800-litrsko 'kiblo' spustil z roko dvigala direktno v brezno in jo potem dvignil ter samo premaknil nad traktorsko prikolico v katero so potem stresli vsebino. Plastiko in kovinske odpadke so takoj ločili v drug zabojnik, zemljo in kamenje pa so odpeljali na bližnjo deponijo.\n\n![Zelo uporabna kibla.](https://jknm-novice.s3.eu-central-003.backblazeb2.com/misnica-veliko-ciscenje-25-08-2015/03_dsc_0295_01.jpg)\n\n»Dobrniška dolina se zelo razvija, seveda pa tudi nas spremljajo različne težave. Ena izmed njih so tudi poplave, saj ob  večjih padavinah  kljub kraškemu terenu voda poplavi več vasi, Artmanjo vas, Presko, Korita, Vrbovec in še nekatere.  Tudi zato smo skupaj s krajani Vrbovca organizirali to akcijo. Nujno pa bo postoriti še marsikaj. Vodno gospodarstvo oziroma Ministrstvo za okolje in prostor mora poskrbeti za organizirano čiščenje površinskega umetnega kanala Žibrščice, ob tem pa je potrebno urediti še ponorno jamo. Sedaj smo,  oziroma še bomo,  skupaj z jamarji naredili ogromno delo,  pred jamo pa bi bilo potrebno obzidati deset ali malo več metrov daleč strugo in namestiti večje rešetke, ki bi  zadrževale naplavine. Če ne bomo tega naredili, se bo jama čez nekaj let spet zaprla, škoda zaradi poplav pa bo vsakokrat presegala investicijo v to ureditev,« je pripovedoval Darko Glivar predsednik KS Dobrnič.\n\n![Delo v jami.](https://jknm-novice.s3.eu-central-003.backblazeb2.com/misnica-veliko-ciscenje-25-08-2015/06_dsc_0183_01.jpg)\n\n<b>Mine</b>\n\nJamarji so se spuščali in iz ponora se je dvigovala kibla za kiblo. JK Novo mesto (www.jknm.si) ima okoli 70 članov, kot pa je povedal  predsednik kluba Zdravko Bučar  imajo več ekip, ki so sposobne najtežjih del tudi pol kilometra in več pod zemljo. V minulih letih smo očistili že več jam po vsej Dolenjski, letos pa se bomo lotili še Male Vratnice v hribu Ostri vrh nad Dobrniško dolino. Leta 2009 smo skupaj s KS Dobrnič očistili izvir Žibrščice v vasi Stranje, 2012 pa je naš član Franci Zupančič iz Železnega organiziral čiščenje Novakove jame pod Knežjo vasjo, kjer smo na globini 20 metrov prišli tudi do aktivnega vodnega toka. In tudi tam  opazili človeške ribice.   Čiščenje Mišnice je zelo zahtevno zaradi velike količine zbite zemlje in odpadkov, tako da nam to delo brez dvigala zagotovo ne bi uspelo,« je pripovedoval Zdravko Bučar. V akciji je sodelovalo 9 jamarjev, ki so se v brezno spustili 17 krat, delo pa je potekalo vse bolj počasi. Razlog?  Zaradi pričakovanja min so bili jamarji vse bolj previdni pri kopanju. Na površju sta se nekoliko dolgočasila oba pirotehnika, potem pa je iz jame prišlo obvestilo. »Mine.«  Jamarji so se umaknili iz brezna, v ponor pa ste se spustila pirotehnik Gregor Dežman in jamar Klemen Mihalič, ki je bil v vojski inženirec. »Moram priznati, da mi je bilo od začetka kar malo tesno. Gregor je odkopaval mino za mino, ko pa jih je bolj očistil, je povedal, da imajo nameščene vžigalnike, kar nas je nekoliko presenetilo, mene pa malo prestrašilo, saj smo pričakovali neoborožene. Potem je našel še eno čudno 'cev',« je pripovedoval Klemen.  Minometne mine 81mm nemške izdelave (kot je rekel Boh, dokaj nevarne in nepridvidljive) sta zložila v kiblo in so jih potem previdno dvignili, v dveh dvigih pa so na površje spravili 8 minometnih min  in 'čudno cev' za katero se je izkazalo, da gre za 90 mm rusko letalsko granato.\n\n![Del izvlečenih neeksplodiranih ubojnih sredstev.](https://jknm-novice.s3.eu-central-003.backblazeb2.com/misnica-veliko-ciscenje-25-08-2015/04_dsc_0337_01.jpg)\n\n<b>Uničenje</b>\n\nNa površju pa je že tekla druga akcija. Vodja De NUS Igor Boh je preko Centra za obveščanje aktiviral policijo za zaščito in gasilce PGD Dobrnič ter zaprosil za asistenco proti bombno enoto Specialne enote policije, saj je bilo zaradi relativno pozne ure potrebno mine čim prej uničiti v bližini najdbe. Ker so bile oborožene, ni bil mogoč daljši prevoz, če pa jih ne bi uničili takoj, bi morali ob njih postaviti celonočno varovanje. Dobrniški gasilci so se v trenutku organizirali, poklicali na pomoč gasilca z rovokopačem in izkopali na osamljeni jasi dve  jami ter pripeljali več starih gum za dodatno zaščito nad fugasami, potem pa so še organizirali širše zavarovanje prostora, kjer so potem pirotehniki razstrelili mine.\n\n![Priprave na uničenje.](https://jknm-novice.s3.eu-central-003.backblazeb2.com/misnica-veliko-ciscenje-25-08-2015/05_dsc_0353_01.jpg)\n\nČiščenje še ni končano in jamarje, krajane ter pirotehnike delo še čaka, vse skupaj pa sedaj poteka pod strogim vodenjem pirotehnikov, kajti  pričakujejo še več min. Delo gre naprej, mi pa, kako smo že rekli na začetku: akcija, ki lahko služi kar kot vzorčna…\n\nOdpadki: Iz jame smo potegnili 16 kibelj odpadkov, kar znese 4 traktorske prikolice blata, kamnov in kosti, 2 kubična metra komunalnih odpadkov in 500 kg odpadnega železa.\n\n![Odvoz izvlečenega materiala.](https://jknm-novice.s3.eu-central-003.backblazeb2.com/misnica-veliko-ciscenje-25-08-2015/07_dsc_0161_01.jpg)\n\nŠtevilo spustov:  v  jamo smo se skupaj z domačinom Jožetom Smoličem in pirotehnikom Gregorjem Demšarjem spustili 17 krat.\n\nSodelujoči jamarji:  Klemen Mihalič, Anže Tomšič, Andrej Jaklič, Robert Femc, Mojca Arlič, Miha Rukše, Primož Paterneš, Zdravko Bučar (vodja akcije) in Tomaž Bukovec.\n\n*Besedilo je prirejeno po članku v Nedeljskem dnevniku z dne 26. avgusta 2015.\n\n## Dodatek 27.8.2015\n\nIzvleček iz uradnega poročila vodje DeNUS Igorja Boha:\n\nGlede na dosedanje aktivnosti pri čiščenju brezna Mišnica predlagam:\n\n- undefined\n- undefined\n- undefined\n\nPri izvedbi dosedanjih aktivnosti bi izspostavil, da izvedba DeNUS brez odlično organiziranih prebivalcev lokalne skupnosti, pripadnikov PGD Dobrnič (ki so izvajali priprave na uničenje in zavarovali območje uničenja) ter nenazadnje Jamarskega kluba Novo mesto, ki je odlično organiziral čiščenje brezna in pomoč DeNUS pri odstranitvi najdenih sredstev, odstranitev, prevoz in uničenje NUS, navedenega dne v izvedbeni obliki ne bi bilo mogoče. Zato izrekam spoštovanje in zahvalo, ter se priporočam za sodelovanje tudi v bodoče."
  },
  {
    "id": 389,
    "markdown": "# Mišnica - veliko čiščenje [2]\n\nV soboto, 29. avgusta 2015, smo nadaljevalis čiščenjem jame Mišnica.&nbsp;V jami smo pričakovali mine, zato je bila prva ekipa sestavljena iz dveh pirotehnikov (enega so v jamo spustili člani jamarske reševalne službe) in našega Klemna. Med iskanjem min so očistili dno vhodnega brezna , ki je iz še vedno zelo dobro ohranjenih lesenih desk. Rezultat njihovega dela je bila najdba štirih min nemškega izvora ter »kibla« in pol blata in kamenja. V nadaljevanju smo jamo čistili samo jamarji, saj v zgornjih delih drugega nasipnega stožca nismo pričakovali min. Sestava odpadkov se je popolnoma spremenila: prej smo iz jame tovorili predvsem blato, kamenje in seveda nekaj min, sedaj pa vrečke z odpadki, kosti živalskih kadavrov, razne železne izdelke, zdrobljeno steklo in podobno. Zaradi ožine smo za dvigovanje odpadkov začeli uporabljati 200 l pločevinaste sode, »kibla« je čakala na podestu in bila uporabna samo za iznos večjih kosovnih odpadkov.\n\n![Plato pred jamo je bil poln službenih vozil NUS-a.](https://jknm-novice.s3.eu-central-003.backblazeb2.com/misnica-veliko-ciscenje-2-31-08-2015/1.jpg)\n\n![Takšno je bilo kopanje odpadkov na dnu druge stopnje](https://jknm-novice.s3.eu-central-003.backblazeb2.com/misnica-veliko-ciscenje-2-31-08-2015/4.jpg)\n\nMedtem ko smo jamarji pod budnim nadzorstvom pirotehnikov nadaljevali s čiščenjem jame, je drugi del ekipe De NUS ob pomoči gasilcev PGD Dobrnič, specialne enote policije in v prisotnosti medicinske ekipe v varni razdalji od jame uničil mine.\n\nNa površju je kup odpadkov naraščal, sode smo morali spuščati globlje in globlje, prehoda v poševni rov , ki bi nas popeljal do vode, pa ni in ni bilo. Malo pred mrakom je ekipa v pretežni sestavi JRS sporočila , da so našli nadaljevanje. Do zaključka akcije smo še temeljito očistili prehod in preverili ali nas le-ta res pripelje do podzemske reke.\n\n![Anže pri spuščanju v nadaljevanju](https://jknm-novice.s3.eu-central-003.backblazeb2.com/misnica-veliko-ciscenje-2-31-08-2015/3.jpg)\n\nOsnovni cilj čiščenja je bil tako dosežen, jamarji smo prišli do vodnega toka in voda bo lahko ob poplavah neovirano odtekala v podzemlje. Kljub temu bomo s čiščenjem še nadaljevali, saj moramo odstraniti vse odpadke iz druge stopnice, da ti ne bi ob močnejših poplavah zamašili ozkega prehoda do vode.\n\nŠe nekaj številk: iz jme smo devetintridesetkrat (39) potegnili odpadke, od tega petkrat »kiblo«, enkrat mine, ostalo so bili 200 litrski sodi. Skupaj smo tako izvlekli za dve traktorski prikolici blata in kamenja, štiri kubične metre komunalnih odpadkov, za dobro tono železa in seveda štiri minometne mine. V jamo je bilo opravljenih trinajst spustov jamarjev in dva spusta pirotehnikov.\n\nNa akciji smo sodelovali Klemen Mihelič, Primož Paterneš, Mihael Rukše, Anže Tomšič in Zdravko Bučar (vsi JKNM) ter Walter Zakrajšek, Robert Kusić, Marko Zakrajšek in Maks Merela (vsi JRS) .\n\nZaradi pričakovanih najdb min ali drugih eksplozivnih sredstev so na akciji sodelovale tudi ekipe De NUS s sedmimi udeleženci, medicinske prve pomoči s tremi udeleženci, ekipa PGD Dobrnič, specialna enota Policije in osem vaščanov vasi Vrbovec, katerim se še posebej zahvaljujemo za pomoč pri iznosu odpadkov in za zelo dobro prehrano vseh udeležencev."
  },
  {
    "id": 390,
    "markdown": "# Kanin 2015 – Vstala Primorska\n\nBrezno Vstala Primorska se nahaja nad Starim Skalarjem, točneje 400 m SV in 200 m višje od sistema Mala Boka - BC 4. Vhod v brezno se je našel jeseni 2014, bil je zaznan močan prepih v jamo, kar pomeni potencial. Junija letos se je začelo na njem intenzivno delati, tako da je globina pred letošnjim taborom znašala 100 m, brezno pa se je nadaljevalo v neprehodnem meandru, ožini, ki je bila ocenjena na dolžino 10 m. Tekom tabora se je v njem zvrstilo nekaj akcij, neprehodni meander se je zmanjševal in ostalo ga je le še dobre 3 m, zadaj za njim je odmevalo. Vseskozi pa je bil v njem zaznan močan prepih. Glede na močan prepih in pa dejstvo, da se iz vhoda vidi lopata nad vhodom v BC 4, ter »Malo Boka«, se je intenzivnost raziskav s strani Božota in Roberta osredotočila na Vstala Primorska.\n\n![Jutranje priprave. Foto: Jože Tomšič.](https://jknm-novice.s3.eu-central-003.backblazeb2.com/kanin-2015-vstala-primorska-02-09-2015/slika_1_01.jpg)\n\nDa spoznaš mojstre na akciji in da tudi izmenjaš izkušnje, sem se v petek, 21. avgusta, odzval njihovemu povabilu k skupni akciji. Tako smo se malo čez sedmo uro Božo, Robert, Mitja in jaz dobili v Gozdecu. Žal je manjkal Claudio, ki je zbolel. Po poti do vhoda je debata potekala v jamarskem slogu, tako sem dobil info o odkritju vhoda in ostale informacije, smo se pa tudi Švedinj in ostalih ženskih jamarskih ekip dotikali - kaj človek vse ne izve. Že smo bili na stari mulatieri pred/pod Starim Skalarjem, po kateri se del poti nadaljuje. Zanimivo je, da je na poti do brezna nekaj fascinantnih vhodov, za katerimi se skriva kar veliko globinskih metrov, ki pa niso registrirani. Ta del tako rekoč sploh še ni pregledan.\n\n![Robert in Tom pri vhodu v Vstala Primorska. Foto: Bogomir Remškar.](https://jknm-novice.s3.eu-central-003.backblazeb2.com/kanin-2015-vstala-primorska-02-09-2015/slika_2_01.jpg)\n\nVhod v Vstala Primorska se skriva za malo večjo gmoto kamna, ki je poleg rova oziroma prehoda na cca -100 m najbolj »moteč« dejavnik, kar pomeni, da je brezno zelo tekoče, večji šahti, ki dopuščajo prav lepe spuste. Smo se domenili, da bo Božo malo preopremljal, mi trije pa poizkusili čim bolj razširiti tiste tri metre meandra. Delo je potekalo rutinsko, izmenjavali smo si svoja mnenja, smo pa imeli problem, kam odmikati nalomljeno kamenje. Tako je padla ideja, da razširimo eno ožinico, za katero se je zdelo, da je za njo kar nekaj prostora, kamor bi lahko odmikali. In glej ga vragca, za špranjo sta bili dve manjši stopnji, kateri sta nas popeljali do prehoda v večje brezno. V nadaljevanju smo se dve uri trudili s prehodom in uspelo nam je. Za ožino je bilo brezno večjih dimenzij, ki pa se je žal končalo z novim preozkim meandrom, ki pa je še malo zavijal povrhu. S polnim optimizmom in napraskanimi  novimi desetimi metri globine smo brezno zapustili in si čez ene tri ure v Črni ovci obljubili, čim preje spet.\n\nNa akciji smo sodelovali: Mitja Mršek, Bogomir Remškar, Robert Rehar in Jože Tomšič - Tom.\n\n![Prehod, kjer še kamenje pada počasneje. Foto: Robert Rehar.](https://jknm-novice.s3.eu-central-003.backblazeb2.com/kanin-2015-vstala-primorska-02-09-2015/slika_3_01.jpg)\n\nTa čim preje se je zgodil že v nedeljo, 30. avgusta 2015. Ista ura, ista lokacija, samo tokrat se je Robertu in meni pridružil še Claudio, ali pa midva njemu, prej slednje. Glede na poznavanje Kanina s strani Claudia in vsake špranje, lej tamle je vhod, -90 m šusa, se splača, pa tamle, …, smo bili na en, dva, tri pred vhodom. Razdelili smo si opremo in se že spuščali na -110 m. Namen tokratne akcije je bil spopasti se z meandrom, tam kjer smo obstali dober teden nazaj. No to ni čisto točno, kajti v sredini tega tedna sta meander grizla že Rok Stopar in Robert. Pridna, ampak ostalo je še dovolj. Tokratno širjenje je koordiniral Claudio, prava poezija, …, samo kdor sodeluje z njim na akciji, ve, kakšna znanja ima Claudio.\n\n![Prehod v nove dele, ki je najprej služil odmikanju kamenje. Foto: Robert Rehar.](https://jknm-novice.s3.eu-central-003.backblazeb2.com/kanin-2015-vstala-primorska-02-09-2015/slika_4_01.jpg)\n\nNa tokratni akciji je v jamo pihalo izjemno noro, se je bilo potrebno kar menjavati, brez podkape pa ni šans. Delo nam je šlo dobro od rok, smo meander dodobra razširili, le ura nam je tekla prehitro oziroma zlomila se je macola, skratka, dosti za nedeljski dan. Žal nismo prišli do vseh vogalov, se je pa zadaj slišal konstanten curek vode. Sledil povratek iz brezna in v nadaljevanju do Gozdeca in spet nešteto življenjskih zgodb, kar škoda, da je bila nedelja.\n\n![Meander med Božotom in Tomom na -110 m. Foto: Robert Rehar.](https://jknm-novice.s3.eu-central-003.backblazeb2.com/kanin-2015-vstala-primorska-02-09-2015/slika_5_01.jpg)\n\nNa avtu nas je čakalo sporočilo ekipe, ki je bila v Huevos J. Macola (Jokl, Kavčič, Božič), brezno gre proti 300 m, zapira se z j ... ožino, potrebno širiti, …., smo v Kobaridu.\n\nNa akciji smo sodelovali: Claudio Bratos, Robert Rehar in Jože Tomšič."
  },
  {
    "id": 391,
    "markdown": "# Kotel [2]\n\nKotel je prvi, torej najvišje ležeči, izvir Sušice pod Dobindolom, s katerim se okoli 10 kilometrov dolga dolina Sušice s tukajšnjim zatrepom zaključuje. Večino leta je suh, saj vode pot na površje najprej poiščejo v nižje ležečih izvirih Zelenec, Fajfar in Rupe ter tudi v številnih obrežnih bruhalnikih. Dobrih pet metrov široka izvirna kadunja je kotlaste oblike, kar lepo pojasni njegovo ime. Danes 120 m dolga jama je bila registrirana leta 1988, ko smo jamarji v skalnem podoru odprli vhod v dotlej neznano podzemlje, kar je pravzaprav redka jamarska priložnost. Vhodni erozijsko oblikovani rov pripelje do krajše vertikale, po kateri se spustimo v spodnje etaže. Ta del vodoravne galerije je običajno potopljen, zato smo ob prvem raziskovanju tu odnehali …\n\n![Priprave na robu izvirne kotanje Kotla. Foto Damijan Šinigoj.](https://jknm-novice.s3.eu-central-003.backblazeb2.com/kotel-2-16-09-2015/p8199312.jpg)\n\nOktober 2011 je bil zaznamovan z dolgotrajno sušo in zahvaljujoč jamarski žilici Srečka Vidica smo vedenje o Kotlu precej razširili. Voda je 6. oktobra 2011 tako upadla, da je na dnu vertikale pot lahko nadaljeval po manjšem labirintu kopnih rovov. Slednji se stekajo proti dnu, ki ga zaliva sifonsko jezero. Po opravljenih meritvah je Srečko izračunal, da je jezersko dno na globini 21 m. Novo odkritje smo takrat opisali <a href=\"/novica?id=222\" target=\"_blank\">v jamarski novički</a>.\n\n![Šini v vhodnem erozijskem rovu. Foto Marko Pršina.](https://jknm-novice.s3.eu-central-003.backblazeb2.com/kotel-2-16-09-2015/p8199318.jpg)\n\nObčina Dolenjske Toplice, kamor spada pretežni del doline Sušice, se je pred 5 leti odločila, da bo podprla velik založniški projekt – izdajo monografije. Med 21 prispevki smo njeni snovalci prostor namenili tudi prispevku Potok Sušica s kraškimi in termalnimi izviri, ki ga je napisal poznavalec, domačin in jamar Andrej Hudoklin. V njem seveda opisuje tudi Kotel … Nedavno Srečkovo odkritje je bilo odličen povod za fotografsko akcijo, na kateri smo želeli narediti vsaj en posnetek podzemlja Sušice, ki bi bil primeren za objavo v monografiji. Za ponovni obisk jame smo zato izbrali konec dalj časa trajajočega sušnega obdobja – tik pred napovedano vremensko fronto. Mojemu vabilu za obisk »jamskega studia« sta se 19. avgusta 2013 z veseljem odzvala Srečko in Šini. Prvi je jamo opremil, drugi pa je uslišal moje prošnje, naj bo pri transportu fotografske opreme čimbolj nežen. Glede na to, da smo v galeriji tacali po začasno »suhem« rovu, sem bil vsaj jaz nekoliko hendikepiran – v domači garaži so namreč ostali moji škornji, tako da sem blataril kar v teniskah. Moje počutje je vsaj nekoliko mehčal Šinijev telefon, iz katerega je rolal glasbo.\n\n![Marko v opranem kombinezonu, a brez škornjev. Foto Damijan Šinigoj.](https://jknm-novice.s3.eu-central-003.backblazeb2.com/kotel-2-16-09-2015/p8199326.jpg)\n\n![Srečko v novoodkritih delih v spodnji etaži. Foto Damijan Šinigoj.](https://jknm-novice.s3.eu-central-003.backblazeb2.com/kotel-2-16-09-2015/p8199328.jpg)\n\nNa mestu, kjer se je v tokrat plitvo kotanjo ujela voda, ni bilo prav veliko manevrskega prostora. No, kljub temu smo naredili nekaj fotografij. Na naše veliko presenečenje je bilo vode na najglobljem delu dna le še za kakšnega pol metra. Zato tudi jezero ni bilo naš osrednji motiv. Se pa da iz zlizanih sten in gladkih balvanov jasno razbrati, da gre za prostor v jami, kjer ob velikem deževju ni šale. Sicer pa je svoj pogled na akcijo zapisal tudi Šini <a href=\"http://www.sinigoj.si/2013/08/bliskavica/\" target=\"_blank\">na svojem blogu</a>.\n\n![Nov načrt, sestavljen iz Andrejevega in Srečkovega dela.](https://jknm-novice.s3.eu-central-003.backblazeb2.com/kotel-2-16-09-2015/nacrt_stran_56.jpg)\n\n![Rezultat fotografske akcije - Srečko med balvani na dnu Kotla. Foto Marko Pršina.](https://jknm-novice.s3.eu-central-003.backblazeb2.com/kotel-2-16-09-2015/20130819_001.jpg)\n\nIz jame smo v poletno sparino priplezali zadovoljni – posneta fotografija je edina, ki v monografiji Dolenjske Toplice v odsevu časa predstavlja podzemski svet. Ob njej smo objavili tudi združen in poenoten jamski načrt. Zaključna Srečkova ocena pa je bila, da je bila vodna gladina ob našem zadnjem obisku še za kakšen meter nižja od tiste iz »rekordnega« oktobra 2011.\n\nŠvicali smo Srečko Vidic, Damijan Šinigoj in Marko Pršina."
  },
  {
    "id": 392,
    "markdown": "# Mišnica - jama globlja za 28 m\n\nMišnica je odprta, zgodba pa se šele začenja. Prva večja raziskovalno fotografska ekipa se je v jamo po očiščenju vhodnega dela spustila v sredo, 16. septembra, štiri dni kasneje pa se je Uroš Ilič že potopil v sifonsko jezero. Tako se je \"era\" novega raziskovanja Mišnice začela točno 30 let po zadnjem obisku jame, ko sva se 3. septembra 1985 do dna spustila Gorazd Medle in Tomaž Bukovec in v jami opravila tudi prvi potop, čeprav na dah. Jama je bila do sedaj dolga 113,58 m in globoka 41,55 m. Po novih podatkih je dolga 141,58 m in globoka 69,55 m, kar pomeni, da je Mišnica postala najgloblja jama v trebanjski občini (do sedaj je to bila Velika Vratnica, v občini Mirna Peč pa Mala Vratnica). Potapljač Uroš Ilič se je potopil v sifonsko jezero 28 m globoko, potem pa se je zaradi preslabe vidljivosti obrnil. Podvodno brezno se še spušča, v jami pa je tudi več kaminov, ki jih bo potrebno še preplezati ...\n\n![Obzidan vhod v jamo. Foto Tomaž Bukovec](https://jknm-novice.s3.eu-central-003.backblazeb2.com/misnica-jama-globlja-za-28-m-22-09-2015/m5_02.jpg)\n\n![Voda na dnu vhodnega brezna 4. novembra 2012. Foto Tomaž Bukovec](https://jknm-novice.s3.eu-central-003.backblazeb2.com/misnica-jama-globlja-za-28-m-22-09-2015/m6_01.jpg)\n\nMišnica je glede na spomin jamarjev, ki smo bili zadnji v njej pred 30 leti (Zdravko Bučar, Tomaž Bukovec) in tudi obstoječe zapisnike raziskovanj, bistveno večja. Razlog je tudi v tem, da nas je bilo tokrat v jami več, z boljšo razsvetljavo kot takrat in posledično smo lahko videli jamo v vsej njeni velikosti in posebni blatni lepoti.\n\nPoglejmo pa nekoliko podrobnejši opis jame. Premer odkopanega rova v spodnjem delu je okoli 1,5 m, po podatkih iz leta 1956 pa je spodnja stopnja obzidanega brezna široka 2,2 m. Ozek rov, ki je mestoma visok le pol metra, pada pod kotom 25 stopinj v smeri proti severu, potem pa se rahlo obrne proti vzhodu (60 – 80 stopinj). To smer praktično drži do glavnega sifona. Do prvega odcepa, ki vodi navzdol do sifona s stoječo vodo, je okrogel vodni rov dolg približno 40 metrov. Stene so popolnoma zalite z blatom. Rov, ki se odcepi v levo (smer sever) se spusti približno tri metre navzdol in tam je manjši sifon z zelo čisto stoječo vodo. Na bregu je droben pesek. V njem smo ob prvem in drugem obisku opazili človeško ribico. To je izjemno odkritje, saj govori o tem, da je voda relativno čista in ni onesnažena, čeprav je Dobrniška dolina intenzivno kmetijsko obdelana. Sifon oziroma večja stoječa luža je zalita do stropa.\n\nGlavni rov se od tega križišča nadaljuje in se po dobrih 20 metrih razširi v veliko dvorano. V glavnem prehodu je čudovit naravni most, na desnem delu dvorane pa sta dva večja kamina, ki vodita strmo navzgor.\n\n![Eden izmed kaminov.&nbsp;Foto Tomaž Grdin](https://jknm-novice.s3.eu-central-003.backblazeb2.com/misnica-jama-globlja-za-28-m-22-09-2015/160915_1807_mg_0759_01.jpg)\n\nStene so zalite z blatom, kamini pa so relativno čisti in bo mogoče plezanje. V dvorani smo opazili izjemno zanimive kapnike – ilovnate stalagmite. Te je opazila tudi ekipa Marjana Richterja leta 1952. Visoki so do 20 centimetrov, je pa to mehka cevka iz ilovice z lepo vidno luknjo v sredini. Voda ob kapljanju s stropa vsakokrat odnese s seboj del ilovice in ustvarja nenavadne blatne kapnike. Hitro rastoče in tudi hitro izginjajoče, saj jih visoka voda vsakokrat znova odnese - potem pa zrastejo novi.\n\n![Blatni kapniki. Foto Tomaž Grdin](https://jknm-novice.s3.eu-central-003.backblazeb2.com/misnica-jama-globlja-za-28-m-22-09-2015/160915_1905_mg_0857_01.jpg)\n\nCelotna dvorana je dolga okoli 40 metrov in široka slabih 20, tako da je resnično impozantna. Potem se rov spusti še 35 metrov daleč pod približnim kotom 30 stopinj naprej proti glavnemu sifonu s tremi dotoki vode. Do sedaj smo bili prepričani, da gre le za dva, potapljač pa je ob natančnejšem pregledu sifonskega jezera odkril še tretjega.\n\n![Naravni most v glavnem prehodu.&nbsp;Foto Tomaž Grdin](https://jknm-novice.s3.eu-central-003.backblazeb2.com/misnica-jama-globlja-za-28-m-22-09-2015/160915_1901_mg_0854_01.jpg)\n\nPo močno blatnem bregu (debelina blata je vsaj pol metra) se spustimo do vode, količine dotoka vode si ne upamo ocenjevati na pamet, vendar gre za pravi potok, ki veselo žubori. Močan tok je očistil nekatere skale, ki so popolnoma črne. Drugi dotok prihaja v dvorano z vodo z druge strani, tretji pa je po oceni potapljača Uroša Iliča, najmočnejši. Uroš je opravil ogledni potop do globine 28 m, kjer se je obrnil. Voda se je namreč takoj skalila, vendar ocenjuje da je še najmanj 5 metrov do dna. Dno jezera je blatni ponor, ki se pod enakim kotom kot breg (cca 30 stopinj) spušča v globino, med blatom pa je ponekod opazil skale. Blato na skalah predstavlja zelo veliko težavo, saj je potapljač ob potopu že z mehurčki iz regulatorja sprožil blato s sten in se je voda močno skalila. So pa vsi trije pritoki tako močni, da je bila ob njegovem vračanju voda na površini že spet čista. Med čakanjem na potapljača je nosaška ekipa prebila še eno blatno ožino, za katero se po dveh metrih poševnega rova dviga nov kamin.\n\n![Zdravko in Tomaž pred sifonom.&nbsp;Foto Tomaž Grdin](https://jknm-novice.s3.eu-central-003.backblazeb2.com/misnica-jama-globlja-za-28-m-22-09-2015/160915_1835_mg_0799_01.jpg)\n\n![Črne apnenčaste stene.&nbsp;Foto Tomaž Grdin](https://jknm-novice.s3.eu-central-003.backblazeb2.com/misnica-jama-globlja-za-28-m-22-09-2015/160915_1758_mg_0749_01.jpg)\n\nPo ocenah Zdravka Bučarja je vzrok za tako velike dimenzije rovov to, da se tukaj stika več različnih tokov vode, ki imajo različno kemijsko sestavo in posledično je okolje bolj agresivno za apnenec, ki se v tem okolju bolj intenzivno topi. Vsekakor pa že sedaj preseneča globina sifona v jami, kam pa odteka vsa ta voda je vprašanje, ki ga bo treba še razrešiti.\n\n![Proti obzidanemu izhodu.&nbsp;Foto Tomaž Grdin](https://jknm-novice.s3.eu-central-003.backblazeb2.com/misnica-jama-globlja-za-28-m-22-09-2015/160915_1931_mg_0877_01.jpg)\n\nNa naslednji akciji bomo jamo čim bolje izmerili, že sedaj pa lahko rečemo, da bo z vsemi kamini zagotovo to tudi najdaljša jama v trebanjski občini. Ob tem je Mišnica izjemno močan vir, upamo da relativno čiste vode, kar bi lahko bilo zanimivo tudi za občino Trebnje, ki intenzivno išče nove vire čiste pitne vode. Jamarji pa nove rove ...\n\nUdeleženci akcije 17. septembra: Dare Hribar in Urban Slana (oba JK Krka), Primož Paterneš, Andrej Jaklič, Mojca Arlič, Tomaž Grdin (fotografija), Zdravko Bučar in Tomaž Bukovec.\n\nUdeleženci akcije 20. septembra: Uroš Ilič, Dare Hribar (oba JK Krka), Andrej Gašperič, Andrej Jaklič, Anže Tomšič, Primož Paterneš in Zdravko Bučar."
  },
  {
    "id": 411,
    "markdown": "# Mišnica - slap v podzemlje\n\nMočne februarske dežne padavine\nso letos poskrbele za svojevrstno atrakcijo v ponorni jami Mišnica in na\ncelotnem širšem območju Mišnic in Dobrniške doline. In pravo turistično\nzanimivost. Slap v podzemlje!\n\nMokremu januarju je sledil\nizjemno moker februar, ki je bil v dolgoletnem merilnem nizu rekorden tudi na\nmerilni postaji v Novem mestu (183,1 mm). Posledica tega so bile tudi poplavljena\npolja v celotni Dobrniški dolini. Vrednost izkopanega jarka Žibrščice, ki se\nvije po celotni dolini od Stranja mimo Dobrniča ter Vrbovca proti ponornem\nobmočju Mišnic, se je ponovno izkazala. Predvsem pa smo lahko nazorno videli\nuspešnost dela krajanov Vrbovca in jamarjev JK Novo mesto. Če ne bi avgusta in\nseptembra očistili ponorno jamo Mišnica, bi Vrbovec spet plaval tako, kot je\njeseni 2010.\n\nRazvoj prodora vode do brezna\npa je bil zelo zanimiv. Voda je najprej prodrla do Dvojnega brezna (globina 9 m)\nin potem napolnila ogromno vrtačo za njim, hkrati pa se je začela razlivati na\npolju nekaj sto metrov višje proti toku. V petek zjutraj 19. februarja so bile\nže vse vrtače pred potjo, ki vodi do ponorne jame Mišnica, polne, vendar voda\nše ni tekla proti jami, ampak so predhodni požiralniki (v Dvojnem breznu in vsaj\ndva požiralnika med vrtačami) vodo sproti požirali. Razdalja od prvega ponora\npri Dvojnem breznu do Mišnice, če sledimo površinskemu toku, je okoli 550 m.\n\n![19. februar 2016, 15.58: voda stoji v ponoru Mišnica.](https://jknm-novice.s3.eu-central-003.backblazeb2.com/misnica-slap-v-podzemlje-16-03-2016/misnca1.jpg)\n\n![19. februar 2016,16.03: voda priteka po poti proti jami in se ustavi ob robu ceste.](https://jknm-novice.s3.eu-central-003.backblazeb2.com/misnica-slap-v-podzemlje-16-03-2016/misnca2.jpg)\n\nVse skupaj pa se je zares začelo\ndogajati v petek popoldne 19. februarja, nekaj minut pred 16. uro. K jami so\nprihiteli domačini in povedali, da prihaja voda in začeli odstranjevati še\nnekaj vej pred ponorom. Nivo vode v breznu, v katerega voda še ni tekla, je bil\nob 15.58 približno na globini 12 m (208 m n.m.v.). Voda je v tem času že začela\npritekati po poti in je ob 16.04 dosegla rob poti, ki jo je za nekaj minut\nzadržal, pet minut kasneje pa je že ustvarila prvi in drugi slap ter dosegla\nvodo v breznu. Sprva je tekla skozi manjši umetni prehod (cev) pred samo jamo\nin v slapu naprej, po dobre pol ure pa se je dotok vode tako povečal, da je voda\npadala čez skale v dveh skokih. Voda v breznu se je počasi dvigovala - njen\nnajvišji nivo je bil slabih 10 metrov pod vrhom brezna. Z istim pretokom je\ntekla vsaj tri dni (točnega podatka o tem, kdaj je voda prenehala teči v\nMišnico nimamo), nivo vode v breznu pa je ostajal stalen in je brezno vso vodo\nsproti požiralo.\n\n![19. februar 2016,16.05: voda nadaljuje svojo pot proti jami.](https://jknm-novice.s3.eu-central-003.backblazeb2.com/misnica-slap-v-podzemlje-16-03-2016/misnca3.jpg)\n\n![19. februar 2016,16.08: voda na robu brezna.](https://jknm-novice.s3.eu-central-003.backblazeb2.com/misnica-slap-v-podzemlje-16-03-2016/misnca4.jpg)\n\n![19. februar 2016,16.11: prvi slap.](https://jknm-novice.s3.eu-central-003.backblazeb2.com/misnica-slap-v-podzemlje-16-03-2016/misnca5.jpg)\n\n![19. februar 2016, slap pada v jamo, zaenkrat še v zmanjšani obliki.](https://jknm-novice.s3.eu-central-003.backblazeb2.com/misnica-slap-v-podzemlje-16-03-2016/misnca6.jpg)\n\nNekaj dni po poplavah je voda\nodtekla, v breznu Mišnica pa je bila voda še vedno na dnu obzidanega brezna na\nglobini okoli 20 metrov. Kot zanimivost pa poglejmo še nekaj nadmorskih višin. Mišnica\nje na n.m.v. 220 metrov, najvišji nivo vode pa je bil na okoli 208 – 210 m\nn.m.v. Po upadu vode dobra dva tedna kasneje je bil nivo vode še vedno na okoli\n200 m, tekoča voda v res sušnem obdobju (na dnu brezna) pa je na nadmorski\nvišini okoli 178 m. Jez hidrocentrale v Luknji pri Prečni pa je na 173 m n.m.v.\nSpeleolog Ivan Gams je leta 1956 zapisal, da voda iz Mišnice verjetno ne gre v\nPrečno in da je veliko vprašanje, kam voda teče. Če vzamemo višino zadnjega\nnivoja 200 m in primerjamo s Prečno, ki je 28 m nižje, bi to bilo mogoče, če pa\nvzamemo najnižji nivo, ki je na okoli 178 m in razliko vsega 5 metrov za 8\nkilometrov, kolikor znaša zračna razdalja do Luknje, pa je vprašanje. Vendar pa\ntudi te višine nakazujejo določene sklepe, ki pa jih bo potrebno potrditi z\nbarvanjem.\n\n![19. februar 2016: slap v polni moči. Kam greš voda?](https://jknm-novice.s3.eu-central-003.backblazeb2.com/misnica-slap-v-podzemlje-16-03-2016/misnca7.jpg)\n\n![4. marec 2016: voda je še vedno na dnu brezna, stene pa so očiščene mahu.](https://jknm-novice.s3.eu-central-003.backblazeb2.com/misnica-slap-v-podzemlje-16-03-2016/misnca8.jpg)\n\nNaj zapišem še nekaj besed o\nvrtačah na območju Mišnice. Dno velike vrtača za Dvojnim breznom je na n.m.v.\n217 m, dno naslednje večje pa na 219 m n.m.v. Zanimiva pa je še ena vrtača in\nsicer 566 m JJV od Mišnice na območju Sararskih rup. Njeno dno je na 211 m\nn.m.v., kar je daleč najgloblja na tem območju, poleg tega pa je edina vrtača v\nsmeri Podlipe, kjer stoji voda. Tudi vrtače na območju Gmajne, južno od ceste\nproti Podlipi, so višje ležeče, kar nakazuje, da tudi iz zahodne smeri teče voda\nproti Mišnici.\n\n<video align=\"center\" src=\"https://www.youtube.com/embed/xW_H2Rc6lGE\" width=\"80%\" isUpload=\"true\" />\n\nUdeleženci: krajani, Zdravko Bučar in Tomaž Bukovec."
  },
  {
    "id": 412,
    "markdown": "# Čaganka - Južni rov se upira\n\nIzkoristili smo velikonočne praznike in se v ponedeljek, na\ndela prosti dan, napotili v Čaganko. Tom, Jasna, Jure, Miha in jaz. Ker\nradovednost ne da miru, plus še Grdinovi so rodili, kar smo vzeli za hudo dobro\nin pozitivno znamenje, da tokrat bo pa šlo, da se bo Južni rov končno odprl v\nkilometre dolge dvorane … Tudi jamarjem so namreč dovoljene sanje, mar ne?\n\nDo Akustične dvorane je šlo hitro, kljub temu da smo bili\nvsi obteženi z orodjem in hrano (dobra plat velikonočnih praznikov je tudi ta,\nda višek dobrot lahko vzameš s sabo v jamo), v Južnem rovu pa malo počasneje.\nJe ozko in obloženo z nalomljenim kamnom, ki ga nismo imeli kam odlagati, to\nnas čaka na kakšni posebni akciji (ali dveh ali celo treh), da pospravimo in\nzvlečemo v novoodkrito prostorno dvorano. Tokrat smo bili osredotočeni le v\nnadaljevanje. Ker občutki so bili dobri, znamenja naklonjena …\n\n![Žegnan pirh je v Južni rov prišel čisto malo obtolčen.](https://jknm-novice.s3.eu-central-003.backblazeb2.com/caganka-juzni-rov-se-upira-28-03-2016/1.jpg)\n\n![Poročen je že, vprašanje, če ima torej zob popravljati sploh smisel.](https://jknm-novice.s3.eu-central-003.backblazeb2.com/caganka-juzni-rov-se-upira-28-03-2016/2.jpg)\n\nNova dvorana se po 110 metrih zaključi s\npodorom in je zarušena do stropa, a tik pod stropom med kamenjem piha, da lase\nmrši (no, meni ne, ker jih nimam) in smo kar zagrizli v delo. Malce nerodno je\nle to, da kopljemo in razbijamo skoraj navpično gor, kar je super, saj kamni\nkar sami padajo iz nadaljevanja, morata pa biti v luknji najmanj dva – eden\ntolče in razbija in koplje, drugi se pa malce niže dol nekam upre, da mu garač\nlahko stopi na ramena …\n\n![Velikonočna pojedina v jami.](https://jknm-novice.s3.eu-central-003.backblazeb2.com/caganka-juzni-rov-se-upira-28-03-2016/3.jpg)\n\n![Klobasa na gorenjski način (v polivinilu) dlje časa traja.](https://jknm-novice.s3.eu-central-003.backblazeb2.com/caganka-juzni-rov-se-upira-28-03-2016/4.jpg)\n\nRov se je širil in daljšal, pihalo je vse bolj, razpoloženje\nje bilo prešerno, malica nadvse okusna in obilna, kavica vroča in sladka\n(sladkano so tokrat kar vsi pili, za tako naporno delo namreč telo potrebuje\nenergijo!), bi morali morda že končati, a ker nam je dobro šlo in ker so nam\nbila znamenja naklonjena, smo kar vztrajali in vztrajali. Ko je Tomu kamen na\nroko padel in ga malo popraskal, nas to ni zaustavilo, se je v nadaljevanje zarinil\nJure, ko je njemu kamen odbil del sprednjega zoba, smo ga potolažili, da ni\ntako hudo, kot si on misli in da bo klobaso pred vrnitvijo lahko grizljal s\nstranskimi zobmi, v rov je na tlako pa že Miha skočil, da mu je kamen lahko\nmalo kasneje arkado razbil. In je bil končno videti kot pravi pravcati\nfullkontakt pretepač in ne le kot dolgoletni karatejec, ki udarce le nakazuje\nin nakazane tudi sprejema … V luknjo bi se lahko potem spet jaz zarinil, a ker\nsem imel že raztrgano uho (katerega je šavsnila naša nova kuzlica med igro,\nnenamerno, moram povedati v njeno obrambo in ji je bilo potem žal), nisem hotel\ntvegati in smo nekaj čez peto popoldne kar zaključili. Zadevo smo podaljšali in\nrazširili za kakšnih 10\n metrov in čeprav je bil potem v torek delovni dan, mi še\nkar sanjamo, da ne bo več potrebno veliko garanja, ko nam bo Čaganka spet\ndovolila pokukati v prostorne dvorane!\n\n![Miha še s celo arkado, ko je videti še kot navaden karatejec.](https://jknm-novice.s3.eu-central-003.backblazeb2.com/caganka-juzni-rov-se-upira-28-03-2016/5.jpg)\n\n![Potico, pri kateri niso šparali z nadevom, smo zmazali v hipu.](https://jknm-novice.s3.eu-central-003.backblazeb2.com/caganka-juzni-rov-se-upira-28-03-2016/6.jpg)\n\nMaja bo spet tabor pri Čaganki, a predvsem Tom do takrat\nzagotovo ne bo čakal, firbec je prevelik. Tudi moj, a pri meni je tako, da\npotrebujem vsaj dva ali tri dni, da taglavne modrice izginejo, da pozabim, za\nJureta pa tudi malo mislim, da bo šel dol, še preden si zob popravi, da ne bo\ndvakrat v tako kratkem času k zobozdravniku hodil …\n\nDamijan Šinigoj,\nTomšič Jože, Jasna Šinigoj, Mihael Rukše, Jure Tičar (JK Brežice)."
  },
  {
    "id": 394,
    "markdown": "# Rešujmo življenja 2015\n\nV soboto, 10. oktobra 2015, smo po daljšem premoru zopet sodelovali s kinologi iz Prečne pri izvedbi regijske vaje vodnikov reševalnih psov. Tokrat smo se iz urbanega okolja umaknili v naravo. Na terenu so bila tri delovišča na različnih lokacijah in prav toliko je bilo ekip vodnikov iz celotne regije. Pri izvedbi so poleg nas pomagali še potapljači s prevozom prek reke Temenice.\n\n![Priprava žičnice.](https://jknm-novice.s3.eu-central-003.backblazeb2.com/resujmo-zivljenja-2015-13-10-2015/slika_1.jpg)\n\nNaše delovišče je bilo pri ruševinah gradu Luknja, kamor naj bi po predvidevanjih zaneslo padalca in se je pri pristanku poškodoval. Kam natančno je padel nihče ne ve, zato so ga morali vodniki s psi še poiskati. Mi pa smo morali zagotoviti varen prehod prek naravnih ovir vodniku s psom na območje iskanja in po uspešnem iskanju še transport ponesrečenca na \"varno\".\n\n![\"Ponesrečenka\" Manca.](https://jknm-novice.s3.eu-central-003.backblazeb2.com/resujmo-zivljenja-2015-13-10-2015/slika_3.jpg)\n\n![Priprave na transport vodnice s psom.](https://jknm-novice.s3.eu-central-003.backblazeb2.com/resujmo-zivljenja-2015-13-10-2015/slika_4.jpg)\n\nPripravili smo vrvno žičnico prek obrambnega jarka, ki je nekoč varoval grad pred napadi, ki pa je še v današnjih časih težko prehoden in nevaren, zaradi padajočega kamenja. Delo je potekalo brez težav in po prvem testu smo odpravili še nekaj malenkosti, skrili markerko Manco (ponesrečenko) in vaja se je lahko začela.\n\n![Vodnica nad obrambnim jarkom.](https://jknm-novice.s3.eu-central-003.backblazeb2.com/resujmo-zivljenja-2015-13-10-2015/slika_6.jpg)\n\nDo nas je prispela prva skupina. Vodja delovišča Sebastjan jim je povedal, kaj je njihova naloga, podrobnosti okoli transporta pa smo jim razložili jamarji. Z vodnico in psom smo se odpravili na izhodišče, ju opremili z reševalnimi pasovi, vpeli na žičnico in transport se je lahko začel. Na drugi strani so ju izpeli in lahko sta začela z iskanjem \"ponesrečenke\". Pri iskanju so imeli časovno omejitev, vendar je vsem uspelo pravočasno najti ponesrečenko, kar je pes najavil z glasnim laježem.\n\n![Priprava nosil za transport.](https://jknm-novice.s3.eu-central-003.backblazeb2.com/resujmo-zivljenja-2015-13-10-2015/slika_7.jpg)\n\nKo so markerko našli, smo jo jamarji oskrbeli in varno dali v nosila ter jo potem transportirali z mesta nesreče na drugo stran, kjer bi jo potem prevzeli reševalci in jo odpeljali na urgenco.\n\n![Nosila na žičnici.](https://jknm-novice.s3.eu-central-003.backblazeb2.com/resujmo-zivljenja-2015-13-10-2015/slika_9.jpg)\n\nSkratka, vaja je uspela, vse vodnike in njihove pse, ki so iskali markerko, smo varno prepeljali na delovišče in vsi so jo pravočasno našli. Prav tako pa je bil uspešen tudi transport nosil s ponesrečenko.\n\n![Transport nosil.](https://jknm-novice.s3.eu-central-003.backblazeb2.com/resujmo-zivljenja-2015-13-10-2015/slika_10.jpg)\n\nPo uspešno zaključeni vaji je sledilo še zasluženo kosilo vseh udeležencev na letališču Prečna. Zahvalil bi se predsednici KŠP Prečna Cvetki Kočjaž za povabilo k sodelovanju pri izvedbi regijske vaje, ter skrb, da nam med vajo ni nič manjkalo. Zahvala pa gre tudi članom JKNM, ki so ponovno dokazali svojo vsestranskost.\n\n![Sodelujoči na \"našem\" delovišču.](https://jknm-novice.s3.eu-central-003.backblazeb2.com/resujmo-zivljenja-2015-13-10-2015/slika_11.jpg)\n\nŠe povezava na novico na radiu Krka: <a href=\"http://www.radiokrka.com/poglej_clanek.asp?ID_clanka=183663\" target=\"_blank\">tukaj</a>.\n\nNa vaji so se (predvsem zaradi vodnic in markerke) potili Jože Tomšič, Primož Paterneš, Miha Rukše (foto), Zdravko Bučar in Andrej Gašperič."
  },
  {
    "id": 398,
    "markdown": "# Jojkinovac 2015\n\nSkoraj vsakega jamarja ženejo neraziskane in globoke jame.\nJojkinovac je dolgo skrit v Bosni končno dočakal akcijo. Nazadnje so bili člani\nJKNM v njem pred 25 leti. S svojimi 460 m globine se ob bok postavlja Čaganki in je\ns tem še toliko bolj zanimiv. Od stare garde je na akcijo uspelo priti le Mihi,\nostale je pokopala jesenska gripa ali kaj podobnega, tako smo odrinili le\nčetica petih. Ko gredo Janezi v Bosno, so temu tudi primerno sprejeti. V\nlokalni gostilni smo si s kolegi iz Bosne dolgo v noč pripovedovali razne\ndogodivščine in posledično pred jamo prišli ob treh ponoči. Šotori, bla bla\nbla, he he he, in ura je bila pet, ko smo zaspali. Zjutraj nas je prebudilo\ntoplo sonce, ob pol enajstih seveda.\n\n![Bazni tabor.](https://jknm-novice.s3.eu-central-003.backblazeb2.com/jojkinovac-2015-06-11-2015/foto_07.jpg)\n\n![Miha Rukše pri vklesanem napisu JKNM iz leta 1988.](https://jknm-novice.s3.eu-central-003.backblazeb2.com/jojkinovac-2015-06-11-2015/foto_01.jpg)\n\nPo načrtu jama daje vtis globoke, a razmeroma enostavne\njame. Hitro dol, opremimo, pofotkamo in nazaj gor. Tak je bil plan. A se je že\ntakoj po fascinantnem 90 metrskem vhodnem breznu videlo, da temu ne bo\ntako.&nbsp; Aco, Joda in Šini so šli naprej,\nda opremijo še neopremljene spodnje dele jame, Jasna, Miha, Tico in jaz pa smo\nbili foto ekipa. Jamo je na novo opremil Aco iz kluba Ponir in lahko dobi vse\npohvale za to. Prečnice in ostali manevri so dobro opremljeni, da je prehod\nskozi jamo zaradi nevarnih melišč varen. Dno drugega brezna, približno na -180 m, se zaključi z lepim\nokrasjem. Sledila je foto akcija.\n\n![Drugo brezno, v vertikali je videti dva jamarja.](https://jknm-novice.s3.eu-central-003.backblazeb2.com/jojkinovac-2015-06-11-2015/foto_02.jpg)\n\n![Sigasto okrasje na dnu drugega brezna na okoli -180 m.](https://jknm-novice.s3.eu-central-003.backblazeb2.com/jojkinovac-2015-06-11-2015/foto_03.jpg)\n\nJama se nadaljuje skozi ozek in zelo blaten prehod v\nogromno, aktivno dvorano. Opremljena je z velikim številom pritrdišč, a je\nspust kljub večjemu številu jamarjev tekoč. Skoraj na vsakem nivoju je jezerce.\nDa je jama po načrtu dajala občutek enostavnosti, pove tudi dejstvo, da smo\nbili s Šinijem prvič v jami brez kave. Šini je namreč ni vzel, misleč, da bomo\ntakoj zunaj. Napaka, je priznal. Jama se ne da. Ustavilo se je v meandru na\nocenjeni globini -360\n metrov. Zmanjkalo je namreč opremljevalnih ploščic.\nMihove izkušnje so podale predlog: jama ne bo nikamor šla, bomo nadaljevali\nnaslednjič.\n\n![Jezero v meandru na okoli -360 m.](https://jknm-novice.s3.eu-central-003.backblazeb2.com/jojkinovac-2015-06-11-2015/foto_04.jpg)\n\n![Priprava sidrišča v meandru na okoli -360 m.](https://jknm-novice.s3.eu-central-003.backblazeb2.com/jojkinovac-2015-06-11-2015/foto_05.jpg)\n\nJasna, Tico in Šini so odrinili pred ostalimi, da so zakurili ogenj\nin pripravili večerjo izpod peke. Po dvanajstih urah, ob treh ponoči, sem tudi\nsam zagledal temo zunanjosti. Ogenj, topel obrok, zvezdno nebo, čist bosanski\nzrak, vse lepote narave, a zanimala me je le spalka.&nbsp; Najbolj vztrajen Šini je budno počakal še\nkolega, ki sta priplezala ob petih zjutraj. A sta kasneje povedala, da sta v\njami spala. Privoščila sta si petnajstminutni power nap.&nbsp;In se čudila, kako se človek lahko tako dobro odpočije s\nkratkim dremežem. Šele kasneje sta ugotovila, da sta spala dve uri, ne vedoč,\nda jih zunaj čaka prestrašen in utrujen Šini. Zajtrk je bil leden, saj so\nzmrznile vse dobrote, od kruha, paštet in mleka za kavo.&nbsp; A je ledeno meglo kmalu razkadilo sonce in odrinili\nsmo v dolino. Seveda brez številnih obiskov starih kolegov, mimo katerih smo se\npeljali, ne gre. Nazadnje nas je še toplo pogostil Vlado, na čigaršnji zemlji\nleži jama Okruglica. Otroci in žena so nas pogostili s toplo večerjo,\nsladicami, kavami in rakijicami, da smo se domov odpravili šele po trdi\ntemi.\n\n![Selfi.](https://jknm-novice.s3.eu-central-003.backblazeb2.com/jojkinovac-2015-06-11-2015/foto_06.jpg)\n\nJojkinovac pa se še vedno ponuja in čaka nove izzive … Za tiste, ki pa o tej veličastni jami želite izvedeti nekaj malega več, pa si preberite <a href=\"http://www.jknm.sihttps://jknm.s3.eu-central-1.amazonaws.com/jojkinovac-2015-06-11-2015/dk3_14_bucar_pregled_jamarskih_raziskav_na_planini_grmec.pdf\" target=\"_blank\">prispevek o jamah na planini Grmeč</a>, ki ga je za Dolenjski kras 3 (1992) napisal Zdravko Bučar.\n\nUdeleženci: Aleksandar Pegan (Ponir, Banjaluka),\nJovan David Joda (Penjački klub As, Srbija), Jasna Šinigoj, Mihael Rukše, Matija Gašperšič, Damijan Šinigoj in Tomaž Grdin (vsi JKNM)."
  },
  {
    "id": 399,
    "markdown": "# Ogled Kotarjeve prepadne\n\nVsake toliko časa tudi kakšnega navadnega smrtnika prešine\n  želja, da bi zalezel v kakšno skrivnostno jamo in se na lastne oči prepričal,\n  kaj tam spodaj tako interesira jamarje. Še posebej, če je ta jama skoraj na\n  tvojem dvorišču. Nekaj časa smo se pogovarjali o možnostih, potem pa se le\n  spravili k organizaciji ogleda Kotarjeve prepadne. Ta je nazadnje sprejela\n  toliko obiskovalcev pred skoraj 20 leti, ko smo jo novomeški jamarji očistili\n  smeti.\n\nKer je vhod 18 m globoko brezno, je bilo treba jamo za vstop\n  pripraviti. Tako so se akterji zbrali že v soboto in vse pripravili ter očistili\n  in opremili vhod. Ponoči se je Miha še trikrat zapeljal mimo, da je preveril,\n  če je vse še tam.\n\nKo je v nedeljo zvonilo k deveti maši, se je spuščanje v\n  jamo začelo. Oblečeni v reševalni sedež (plenico) in opremljeni s čelado in z\n  zaupanjem v jamarske vozle, so se prvi obiskovalci spustili v prepadno.\n\n![Spust v neznano](https://jknm-novice.s3.eu-central-003.backblazeb2.com/ogled-kotarjeve-prepadne-16-11-2015/foto_2.jpg)\n\nRazgledali smo se po lepo zasigani dvorani in se spustili po\n  podoru do jezer, ki napajajo Lakovniški studenec. Prvih nekaj obiskovalcev je\n  lahko videlo tudi človeške ribice.\n\n![Čakanje v vrsti na spust](https://jknm-novice.s3.eu-central-003.backblazeb2.com/ogled-kotarjeve-prepadne-16-11-2015/foto_3.jpg)\n\n![Raziskovanje v jami.](https://jknm-novice.s3.eu-central-003.backblazeb2.com/ogled-kotarjeve-prepadne-16-11-2015/foto_4.jpg)\n\nSkupno je bilo v nedeljo v jami 22 obiskovalcev plus nekaj\n  jamarjev. Promet na vhodu je potekal izmenično enosmerno, tako da je bilo\n  spodaj nekje 5 do 6 ljudi naenkrat. V dobro matere narave je vsak pred izhodom\n  pobral še kakšen kos smeti, tako da smo jih na koncu ven odvlekli za celo\n  transportko.\n\n![Skupinska fotografija po končani sobotni akciji](https://jknm-novice.s3.eu-central-003.backblazeb2.com/ogled-kotarjeve-prepadne-16-11-2015/foto_1.jpg)\n\nV soboto so sodelovali Mihael Rukše, Anton Tramte, Andrej\n  Gašperič, Miha Primc, Tanja Primc, v nedeljo pa še Anže Tomšič,\n  Andrej Jaklič, Zdravko Bučar, Tanja Rukše. Foto: Anže Tomšič."
  },
  {
    "id": 400,
    "markdown": "# Odvodnica predzadnjič [5]\n\nV soboto, 14. novembra 2015, smo se po dolgem času zopet odpravili v Odvodnico. Čeprav smo priča lepi in suhi jeseni, je v jami teklo kot po navadi. S Tomom sva se izmenjujoč zagrizla v ožino, ki nas heca že dalj časa, Anže je za nama preopremljal oz. zamenjal nekaj dotrajanih vponk ter ploščic. Poznalo se je, da smo že uigrana ekipa, tako da je delo lepo steklo. Sprva se je na delovišču skala pomešana s sigo nekoliko upirala, a na koncu vendarle popustila. Še nekaj kozmetičnih popravkov in »Predor Markovec« je bil naposled prehoden.\n\n![Pred vstopom.](https://jknm-novice.s3.eu-central-003.backblazeb2.com/odvodnica-predzadnjic-5-18-11-2015/1.jpg)\n\n![Tlaka v \"Markovcu\".](https://jknm-novice.s3.eu-central-003.backblazeb2.com/odvodnica-predzadnjic-5-18-11-2015/2.jpg)\n\nZa spust v nove dele sva se odločila z Anžetom. Ker pa smo na površju pozabili fixe, sva se pač znašla, kakor sva se v dani situaciji znala in za pritrdišča uporabila bolj ali manj uporabne roglje ter kapnike. Spustila sva se v dve novi stopnji, potem pa…konec, nepreklicen konec. Jama se je zaprla, kar tako, kot bi nekdo tlesknil s prsti in škodoželjno izustil – to je to.\n\n![Predor prehoden.](https://jknm-novice.s3.eu-central-003.backblazeb2.com/odvodnica-predzadnjic-5-18-11-2015/3.jpg)\n\nTom je medtem že pospravil kramo in odbrzel proti površju, midva sva pa še kar zijala v tisto ozko razpoko in se nisva mogla načuditi. Eno leto garanja in potem v zahvalo dobiš to… Nekaj sva sicer metala kamenčke v tisto žalost od razpoke v upanju, da bo kateremu uspelo najti pot navzdol, a temu ni bilo tako. Pospravila sva še midva in krenila za Tomom.\n\n![Doseženih 150 m.](https://jknm-novice.s3.eu-central-003.backblazeb2.com/odvodnica-predzadnjic-5-18-11-2015/4.jpg)\n\n![Načrt Odvodnice.](https://jknm-novice.s3.eu-central-003.backblazeb2.com/odvodnica-predzadnjic-5-18-11-2015/e_odvodnica_480.jpg)\n\nNi kaj, jama se je torej dokončno zaprla. Razočarani pretirano nismo bili, kajti globina 150 m le ni tako slaba, da bi vihali nosove. V prihodnjih dneh oz. tednih sledi še razopremljanje in s tem zadnje dejanje.\n\nSodelovali smo Jože Tomšič, Anže Tomšič ter&nbsp;Srečko Vidic.\n\nP. S. Odvodnica ima sicer kratko, a pestro zgodovino. Zgodbo smo pisali v nadaljevanjih: <a href=\"/novica?id=379\" target=\"_blank\">prva</a>, <a href=\"/novica?id=380\" target=\"_blank\">druga</a>, <a href=\"/novica?id=382\" target=\"_blank\">tretja</a> in <a href=\"/novica?id=385\" target=\"_blank\">četrta</a>."
  },
  {
    "id": 401,
    "markdown": "# Potop v Ajdovsko jamo\n\nV soboto, 5. decembra 2015, smo nadaljevali <a href=\"/novica?id=224\" target=\"_blank\">zgodbo iz leta\n2011</a>,&nbsp;tokrat z namenom, da s potopom v sifon na dnu jame poskusimo priti v nove dele.\nZbrala se je majhna ekipa na čelu z Matejem. Da smo lažje prinesli opremo do\njame, ki leži nad cesto Krško-Celje, sem v strmem pobočju navzgor in potem še\nnavzdol do vhoda, napeljal 50 metrsko vrv.\n\n![Ob napeti vrvi je bil dostop do vhoda veliko lažji.](https://jknm-novice.s3.eu-central-003.backblazeb2.com/potop-v-ajdovsko-jamo-07-12-2015/slika_1.jpg)\n\nPred vhodom pa nas je pričakala velika sprememba. Visoke\nvode, ki občasno bruhajo iz jame in v visokem slapu padajo pod cesto, so\nodnesle precej kamnitih plošč, ki so zasipale dno vhodne dvorane. Vhod v\nnadaljevanje jame je še vedno nekaj metrov od roba odplavljenega roba. Verjetno\nbo treba počakati še nekaj velikih nalivov, da se jama vsaj delno očisti od\nnespametnega nasutja. Skozi ozek prehod smo se spustili v notranjost proti rovu\ndo sifona.\n\n![Prehod iz vhodne dvorane v notranjost. Paparazza Roman fotka.](https://jknm-novice.s3.eu-central-003.backblazeb2.com/potop-v-ajdovsko-jamo-07-12-2015/slika_2.jpg)\n\nObenem smo ugotovili, da se je rov do sifona ponovno zasul\ns kamnitimi ploščami in kamenjem. Sledilo je mukotrpno odstranjevanje kamnov,\nda smo naredili dovolj širok prehod.\n\n![Jure odstranjuje kamne iz zasutega rova, Matej pa pomaga.](https://jknm-novice.s3.eu-central-003.backblazeb2.com/potop-v-ajdovsko-jamo-07-12-2015/slika_3.jpg)\n\nSestop do sifona je precej oteževala na kamnih in v rovu\nodložena mokra in spolzka poplavna ilovica. Sledil je transport opreme do\nsifona.\n\n![Transport opreme, Roman spušča do mene …](https://jknm-novice.s3.eu-central-003.backblazeb2.com/potop-v-ajdovsko-jamo-07-12-2015/slika_4.jpg)\n\n![… jaz pa naprej do Jureta.](https://jknm-novice.s3.eu-central-003.backblazeb2.com/potop-v-ajdovsko-jamo-07-12-2015/slika_5.jpg)\n\nPo drseči ilovici smo uspešno opravili transport do\nsifona. Matej se je opremil in se potopil v dokaj bistro vodo.\n\n![Matej pripravljen za potop …](https://jknm-novice.s3.eu-central-003.backblazeb2.com/potop-v-ajdovsko-jamo-07-12-2015/slika_6.jpg)\n\n![… in ga skoraj ni več.](https://jknm-novice.s3.eu-central-003.backblazeb2.com/potop-v-ajdovsko-jamo-07-12-2015/slika_7.jpg)\n\nNestrpno smo pričakovali dobre novice, a se je Matej po\nslabih desetih minutah že vrnil. Povedal je, da je preplaval približno 17 m\nrova, ki se sprva nekoliko spušča, potem malo zavije in se prične rahlo\ndvigati. Vodni rov ni razsežen, je dober meter širok in prav toliko visok. V\nstropu je nekaj razpok. Zaradi izredno slabe vidljivosti, ker se je dvigoval\nmulj z dna in sten, od izdihanega zraka pa še s stropa, potop ni nadaljeval ter\nse je vrnil ob skoraj ničelni vidnosti.\n\n![Načrt jame z dorisanimi novi rovi.](https://jknm-novice.s3.eu-central-003.backblazeb2.com/potop-v-ajdovsko-jamo-07-12-2015/nacrt.jpg)\n\nMatej obljublja novi potop z lažjo opremo, s čimer bi se\nzmanjšalo dvigovanje mulja. Sledil je iznos opreme in skupno fotografiranje\npred vhodom.\n\n![Gasilska po končani akciji, manjka Roman, ki je fotografiral.](https://jknm-novice.s3.eu-central-003.backblazeb2.com/potop-v-ajdovsko-jamo-07-12-2015/slika_8.jpg)\n\nSodelovali smo Matej Mihailovski, ki se je edini upal\npotopiti, Jure Tičar, ki je najbolj garal v jami pri širjenju rova ter\ntransportna delavca in paparazza Roman Zakšek in Borivoj Ladišić."
  },
  {
    "id": 402,
    "markdown": "# Silvestrovanje 2015\n\nKot se za športnika spodobi, gre najprej v jamo, šele nato\nse zabava. Letošnje klubsko silvestrovanje smo pod sloganom »slivestrovanje\nmalo drugače« temu primerno tudi izpeljali. Namesto klasičnega večernega\nnažiranja zasoljeno predrage silvestrske večerje v gostilni, smo se raje\nodpravili na rekreativni ogled jame Huda luknja pri Velenju. Jama gre skozi\nhrib, tako da na eni strani hriba vstopiš, na drugi prideš ven, dolga pa je\nslaba dva kilometra. Kot se za jamarje spodobi, smo takoj na vhodu kombinezone malo\numazali, saj so začetni deli jame posvečeni plazenju.\n\n![Prvi deli jame.](https://jknm-novice.s3.eu-central-003.backblazeb2.com/silvestrovanje-2015-09-12-2015/silvestrovanje_01.jpg)\n\n![Prvi deli jame.](https://jknm-novice.s3.eu-central-003.backblazeb2.com/silvestrovanje-2015-09-12-2015/silvestrovanje_02.jpg)\n\nDrugi del jame pa\nfascinira s čudovitim okrasjem in velikimi dvoranami. Adrenalinski zaključek\nogleda jame pomeni spust v jamarski plenici po štiridesetmetrski žičnici. Če je\nbilo prej skozi jamo pogostokrat slišati »uuuaaau, lej to!« je sedaj odmeval\nsmeh, ko smo se en drugemu smejali, ko smo vriskali in se oprijemali plenice\npri spustu.\n\n![Medvedja dvorana.](https://jknm-novice.s3.eu-central-003.backblazeb2.com/silvestrovanje-2015-09-12-2015/silvestrovanje_03.jpg)\n\n![Zdravko je prvi krstil zaključni spust.](https://jknm-novice.s3.eu-central-003.backblazeb2.com/silvestrovanje-2015-09-12-2015/silvestrovanje_04.jpg)\n\nPo turističnem ogledu jame smo se odpravili še na\nadrenalinsko matranje po ferati ob aktivnem vodnem toku v vodnem delu\njame.\n\n![Vid pri premagovanju ferate.](https://jknm-novice.s3.eu-central-003.backblazeb2.com/silvestrovanje-2015-09-12-2015/silvestrovanje_06.jpg)\n\nVen smo prišli ravno ob sončnem zahodu in sta se Dragov\ngolaž in pivo v jamarski koči še bolje prilegla. Malo smo poklepetali in da\nsilvestrovanje malo drugače ne bi zapadlo v klasično nalivanje ter nažiranje,\nsmo se vsi čili, premigani in zadovoljni odpravili domov. Upamo, da se bo\nnaslednje leto tovrstnega silvestrovanja udeležilo več članov kluba.\n\n![Jamarska skupinska.](https://jknm-novice.s3.eu-central-003.backblazeb2.com/silvestrovanje-2015-09-12-2015/silvestrovanje_05.jpg)\n\nSilvestrska deseterica: Zdravko in Črt Bučar, Primož Paterneš,\nMarjan in Vid Grah, Anže, Jože in Vida Tomšič, Anton Tramte, Tomaž Grdin ter\ngostitelja Matic Boršnak in Milan Podpečan."
  },
  {
    "id": 403,
    "markdown": "# Žlanik ob Kolpi\n\nLeta 2002 sem obiskal ter izmeril izvirno jamo Žlanik (8179)\nv Učakovcih ob Kolpi. To je 8 m dolga jama z nakazanim potopljenim rovom. Jamo\nsmo 13. decembra 2015 ponovno obiskali potapljača Matej Mihailovski, Dejan &nbsp;Zugelj ter spremljevalci. Matej in Dejan sta\nse potopila v sifon na koncu jame ter izplavala na začetku potopljenega rova,\nki se odpira takoj za vhodom.&nbsp;\nNadaljevanje v tem potopljenem rovu je preprečevalo kamenje in skale na\ntleh ter nizek strop.\n\n![Jama se odpira le nekaj metrov od Kolpe.](https://jknm-novice.s3.eu-central-003.backblazeb2.com/zlanik-ob-kolpi-15-12-2015/slika_1.jpg)\n\n![Priprave na potop.](https://jknm-novice.s3.eu-central-003.backblazeb2.com/zlanik-ob-kolpi-15-12-2015/slika_2.jpg)\n\n![Pogled v notranjost jame.](https://jknm-novice.s3.eu-central-003.backblazeb2.com/zlanik-ob-kolpi-15-12-2015/slika_3.jpg)\n\n![Spremljevalna ekipa opazuje dejanje potapljačev.](https://jknm-novice.s3.eu-central-003.backblazeb2.com/zlanik-ob-kolpi-15-12-2015/slika_4.jpg)\n\nSledil je ponovni potop, tokrat so odstranili nekaj kamnov v\nožini ter se prerinili naprej. Po 10 m potopljenega rova sta izplavala v manjšo\ndvigajočo dvoranico s poplavno ilovico na tleh. Dvoranica je dolga 7 m, konča\nse z dvema ozkimi in nizkimi nadaljevanji. Dejan se je prerinil v ozko\nnadaljevanje na začetku dvoranice in v nivoju vode. Ugotovil je, da gre za ozek\nmeander, uspelo mu je preplavati 6 m rova, ki se na koncu zoži do neprehodnih\ndimenzij. Tako sta podaljšala jamo za 23 m.\n\n![Načrt Žlanika. Z rdečo so narisani novi deli jame.](https://jknm-novice.s3.eu-central-003.backblazeb2.com/zlanik-ob-kolpi-15-12-2015/nacrt_zlanika.jpg)\n\n![Osvežilna kopel v mrzli Kolpi po končani akciji.](https://jknm-novice.s3.eu-central-003.backblazeb2.com/zlanik-ob-kolpi-15-12-2015/slika_5.jpg)\n\nPri preoblačenju ob avtomobilih na cesti nad Kolpo nas je\nobiskal domačin ter povabil na šnopček, kar sta premražena potapljača, prav\ntako tudi ostali, z veseljem sprejeli. Domačin je ponudil tudi rdečkasto\npijačo, sladkastega okusa ter zahteval, da ugotovimo, za kaj gre. Ob večkratnih\nposkušanjih ter naštevanje vseh mogočih plodov jagodičevja, od sliv do kosmulj,\nsem končno prav jaz ugotovil, da gre za plod drena-drnulje v šnopsu. Razvnela\nse je&nbsp; debata, tudi o ostalinah Kovačjega\ngradu, nakar je domačin prinesel spesnitev o ribičih in gradu ter lepih vilah.\n\n![Vsi udeleženci in vsa motorizacija po končani akciji.](https://jknm-novice.s3.eu-central-003.backblazeb2.com/zlanik-ob-kolpi-15-12-2015/slika_6.jpg)\n\n![Kulturno-degustacijski program pri domačinu.](https://jknm-novice.s3.eu-central-003.backblazeb2.com/zlanik-ob-kolpi-15-12-2015/slika_7.jpg)\n\nUdeležili smo se Matej Mihailovski, Dejan Žugelj, Angelca\nPajk, spremljevalke Neda, Lidija in Maja ter Borivoj Ladišić. Vse foto Borivoj, zato ga na fotografijah ni.\n\n## Dodatek [15.12.2015]\n\nNadaljevanje dneva ni bilo jamarsko obarvano. Vendar ker smo v klubu naravovarstveno ozaveščeni in imamo od države verificirano potrdilo, da delujemo v javnem interesu, kljub morebitnim pomislekom objavljamo neljubo nadaljevanje zgodbe.&nbsp;Po končani akciji nas je domačin peljal še do kopališča v\nUčakovcih, da bi nam nekaj pokazal, pri tem pa je bil nekoliko skrivnosten. In\nvideli smo! Ob postavitvi žičnate ograje v Beli krajini se prebivalci\nsprašujejo in se bojijo, kako bo ograja vplivala na tamkajšnji turizem, kako\nbodo dostopali do vodnega vira in kaj bo ograja naredila živalim. Sicer vedno\npoudarjajo, da na teh območjih beguncev ni ter da ilegalno prečkanje onemogoča\nže sama konfiguracija terena. Žica je sestavljena iz kolutov, na katerih so\nnameščene ostre ploščice, podobne britvicam.&nbsp;\nPoleg ljudi pa ta žica omeji tudi gibanje živali. Najbolj problematično\nje to za divjad. Čez Kolpo poteka večji migracijski koridor jelenjadi, divjih\nprašičev in vseh treh velikih zveri.&nbsp;\nŽivali s tovrstnimi ovirami nimajo nobenih izkušenj, kar pomeni, da bodo\nposkusile zlesti skozi njih, se tam ulovile in med poskusom bega zaradi ostrih\nrezil smrtno poškodovale.\n\n![Ograja je onemogočila dostop do kopališča.](https://jknm-novice.s3.eu-central-003.backblazeb2.com/zlanik-ob-kolpi-15-12-2015/slika_1_ograja_je_onemogocila_dostop_do_kopalisca.jpg)\n\nNa priljubljenem kopališču v Učakovcih, ki je sedaj ograjeno\nz žičnato ograjo in nedostopno, se je zgodila smrt košute, ki se je zapletla v\nžico. Močna žival je v borbi za življenje raztrgala ograjo in v njej naredila\nprecejšnjo odprtino. Še vedno ujeta v žico, ki jo je vlekla za sabo, je uspela\npriti še dobrih 10 metrov do obale Kolpe, kjer je izmučena in močno poškodovana\nutonila. O agoniji košute najbolj govorijo fotografije.\n\n![Pogled na ograjo in kopališče.](https://jknm-novice.s3.eu-central-003.backblazeb2.com/zlanik-ob-kolpi-15-12-2015/slika_1a_pogled_na_ograjo_in_kopalisce.jpg)\n\n![Odprtina v ograji.](https://jknm-novice.s3.eu-central-003.backblazeb2.com/zlanik-ob-kolpi-15-12-2015/slika_2_odprtina_v_ograji.jpg)\n\n![Luknja v ograji sedaj omogoča prehod.](https://jknm-novice.s3.eu-central-003.backblazeb2.com/zlanik-ob-kolpi-15-12-2015/slika_3_luknja_v_ograji_omogoca_prehod.jpg)\n\n![Košuta je vlekla žico za sabo ...](https://jknm-novice.s3.eu-central-003.backblazeb2.com/zlanik-ob-kolpi-15-12-2015/slika_5_kosuta_je_vlekla_zico_za_sabo.jpg)\n\n![... do reke, kjer se je utopila.](https://jknm-novice.s3.eu-central-003.backblazeb2.com/zlanik-ob-kolpi-15-12-2015/slika_6_do_reke_kjer_se_je_utopila.jpg)\n\n![Zadnja pot izmučene živali.](https://jknm-novice.s3.eu-central-003.backblazeb2.com/zlanik-ob-kolpi-15-12-2015/slika_7_zadnja_pot_izmucene_zivali.jpg)\n\nLe kaj je tega treba\nbilo? Presodite sami."
  },
  {
    "id": 404,
    "markdown": "# Kraljevka, nova sedemdesetmetrca\n\nNa Kočevskem Rogu v neposredni bližini hriba Jazbec sta Srečko\nin Borivoj &nbsp;v začetku novembra pričela z\nraziskovanjem novega objekta. Predvidoma dve akciji sta ju skozi podor na robu\nvrtače, meandrastih prehodih in po nekaj stopnjastih breznih pripeljala do\nglobine šestdesetih metrov. Lepo zasigano 40 metrov brezno se je žal zaprlo in\nedino možno nadaljevanje se je videlo dvajset metrov višje.\n\n![Merjenje jame.](https://jknm-novice.s3.eu-central-003.backblazeb2.com/kraljevka-nova-sedemdesetmetrca-21-12-2015/slika_1.jpg)\n\nNadaljevanje v obliki meandra, kjer je izmenjujoči se zrak\nposkrbel za lepo oblikovane karfijole, ki so značilne, da so prisotne na vseh\nožjih delih jame. Z ožino sva se s Srečkom resneje spopadla v torek, &nbsp;8. decembra 2015, v popoldanskem času. Po nekaj\nurah širjenja sva &nbsp;prišla tri metre\ngloblje, kjer pa naju je zaustavila ponovno neprehodna ožina, za katero pa je\ntisti dan zmanjkovalo časa. Novi prehod pa sva zaradi&nbsp; obilico drobnih karfijol, ki so bile ostre\nkot britev in pa obilico nitk od kombinezona na njih, začasno poimenovala\n»jazbečeve dlake«.\n\n![Sigasto okrasje nad prehodom v »blatni« del.](https://jknm-novice.s3.eu-central-003.backblazeb2.com/kraljevka-nova-sedemdesetmetrca-21-12-2015/slika_2.jpg)\n\nV nedeljo, 13. decembra, je sledilo nadaljevanje širjenja,\nki naju po dobrih 5 metrih navpične stopnje pripelje v relativno prehoden\nmeander, če izvzamemo ostrino in pa številčnost karfijol. Meander se je po\npetih metrih končal v prečudovito zasiganem breznu z osem metrsko stopnjo. Gre\nza najlepši del jame, kjer je prisotno skoraj celotno sigasto okrasje.\n\n![Siga, povsod okoli mene.](https://jknm-novice.s3.eu-central-003.backblazeb2.com/kraljevka-nova-sedemdesetmetrca-21-12-2015/slika_3.jpg)\n\nNadaljevanje sva našla v manjši blatni odprtini. Iz do tedaj\nsuhih, predvsem pa ne blatnih delov, se je jama spremenila v povsem nam dolenjskim\njamarjem znane blatne oblike. Sledila je 8 metrska blatna vertikala, ki se\nnadaljuje s 3 metrskim ozkim meandrom, ki je počasi pridobival sigaste tvorbe\nin le te poskrbijo, da se neprehodno zapre. Skozi škorenj veliko odprtino\nkamenje pade daleč še najmanj 20 metrov, od zadaj oziroma spodaj odmeva, vendar\nžal … Rahlo razočarana, pri&nbsp; ocenjeni\nglobini 70 metrov sva za ta dan zaključila z akcijo.\n\n![V štirideset metrskem breznu.](https://jknm-novice.s3.eu-central-003.backblazeb2.com/kraljevka-nova-sedemdesetmetrca-21-12-2015/slika_4.jpg)\n\nV četrtek 17. decembra, ponovno v popoldanskem času, je\nsledila ponovna akcija. Namen: fotografiranje, merjenje in razopremljanje. Da\nbi se v objektiv ujele vse lepote Kraljevke, sva na akcijo povabila še Tomaža.\nAkcija je trajala dobre tri ure, potrjena je bila globina preko 70 metrov. Na\nprehodu v »blatne« dele oziroma tam nekje pa smo ponovno zaznavali močan\nprepih, od kje prihaja, pa žal nismo ugotoviti.\n\n![Udeleženci razopremljanja  Kraljevke.](https://jknm-novice.s3.eu-central-003.backblazeb2.com/kraljevka-nova-sedemdesetmetrca-21-12-2015/slika_5.jpg)\n\nNa raziskovanju sodelovali Borivoj Ladišić, Srečko Vidic, Tomaž\nGrdin in Jože Tomšič."
  },
  {
    "id": 405,
    "markdown": "# Zjoturina\n\nDan 24. december 2015, se bo, vsaj nama s Srečkom, raziskovanje\nv bližini naselja Morava na področju Ajbihla zapisal z velikimi črkami. Zgodba\no Zjoturini (ime je plod Srečkovega trenutnega navdiha, pravo ime še sledi) se v\nbistvu priče teden dni prej, ko sta se Borivoj in Srečko zaradi pomanjkanja\nvrvi morala obrniti par metrov, ali pa tudi več, pred navideznim dnom in to kar\nv dveh breznih, obeh s hudo perspektivnima vhodoma.\n\n![Srečko pri novo odkritem vhodu.](https://jknm-novice.s3.eu-central-003.backblazeb2.com/zjoturina-25-12-2015/slika_1.jpg)\n\nNamen današnje akcije je bil priti do dna v obeh breznih in\nju pregledati. Ker pa sva bila relativno zgodnja na tem terenu, sva se\nodločila, da opraviva še malo terenske akcije, ki nama je na koncu prinesla\nosem potencialnih vhodov in to dejansko v prostem sprehodu brez večjega\nnaprezanja.\n\n![Spust v Zjoturino.](https://jknm-novice.s3.eu-central-003.backblazeb2.com/zjoturina-25-12-2015/slika_2.jpg)\n\nZjoturina, vhodni del brezno globine malo čez štirideset\nmetrov, na dnu relativno velike dimenzije, ki na prvi pogled ne obetajo\nkakšnega možnega nadaljevanja, podor, kamenje. Tokrat sva imela srečo, kajti v\nsteni na dnu sta bila videti kar dve možni nadaljevanji in eno od njiju je naju\npripeljalo naprej. Vhod manjše dimenzije, plazenje obvezno, se kmalu izkaže kot\nsuhi fosilni vodni rov, ki vsake toliko časa spremeni svojo smer in tudi dimenzije,\nki jamarja ne pustijo ravnodušnega.\n\n![Meritve.](https://jknm-novice.s3.eu-central-003.backblazeb2.com/zjoturina-25-12-2015/slika_3.jpg)\n\nPo približno 40 metrih se oblika jame rahlo spremeni in\nfosilni rov se spremeni v prelom oziroma meander, ki se po manjši stopnji\nponovno spremeni. Pojavljati se začnejo posamezne manjše kapniške oblike, ki s\nsvojo prisotnostjo opozorijo nase na točki, ki sva jo poimenovala Križišče. Točka\nponovnih nadaljevanj in to dve nadaljevanji. Vseskozi prerivanja, plazenja,\npretikanja, čutiti je zelo močan prepih.\n\n![Prehod v križišču.](https://jknm-novice.s3.eu-central-003.backblazeb2.com/zjoturina-25-12-2015/slika_4.jpg)\n\nKer nisva imela potrebne opreme, da bi se lotila meandra, ki\nje v tistem trenutku v Križišču najbolj obetal (močan prepih), nama je zelo\nprav prišel prehod skozi zasigane dele, ki pa se je v prvem trenutku skrival\nkot senca v faseti - če ne vidiš, ne verjameš.\n\n![Srečko pred skritim prehodom.](https://jknm-novice.s3.eu-central-003.backblazeb2.com/zjoturina-25-12-2015/slika_5.jpg)\n\nPrehod v najbolj zasigan del jame, kjer je bilo potrebno\nizvesti provizorično širjenje za nadaljevanje. Sledil je najbolj krvoločni del\njame, okrog 30 metrov, zastajal je dih, pogovor in le firbec te lahko pelje čez\nKunin tepih, kot sva poimenovala ta del. Gre res za tepih, ki pa je narejen s kuninimi\niztrebki in ostanki vseh njihovih obrokov. Bljak in še enkrat bljak. Zanimivo\npa je, da nisva zasledila, od kje prihajajo.\n\n![Prehod v nadaljevanje.](https://jknm-novice.s3.eu-central-003.backblazeb2.com/zjoturina-25-12-2015/slika_6.jpg)\n\nKonec te gnusobe je manjša stopnja, ki te pripelje do vode,\nvode ki odteka, aktivna voda, ki se preliva v manjšo dvoranico, v kateri pa se\nskriva ponovno nadaljevanje. Nadaljevanje v obliki meandra s spremenljivo se\nširino, kakor tudi višino, pod njim pa aktivni tok vode. Poglavitno je, da je\nprehoden, pa čeprav si na določenih delih močno zaželiš, da bi se lahko prelil.\nMeander naju je po dobrih sedemdesetih metrih pripeljal do brezna večjih\ndimenzij s stopnjo desetih metrov, po katerem se preliva voda in s police sva\nlahko samo žalostno oziroma vesela opazovala, kako izginja. Poglavitno za naju\nje bilo, da gre jama naprej in da je to za naju odkritje leta.\n\n![Tloris jame.](https://jknm-novice.s3.eu-central-003.backblazeb2.com/zjoturina-25-12-2015/tloris_01.jpg)\n\n![Prerez jame.](https://jknm-novice.s3.eu-central-003.backblazeb2.com/zjoturina-25-12-2015/prerez_01.jpg)\n\nVečji datoteki: <a href=\"https://jknm.s3.eu-central-1.amazonaws.com/zjoturina-25-12-2015/tloris.jpg\" target=\"_blank\">tloris</a> in <a href=\"https://jknm.s3.eu-central-1.amazonaws.com/zjoturina-25-12-2015/prerez.jpg\" target=\"_blank\">prerez</a>.\n\n<br>Po treh urah in pol raziskovanja je sledil povratek,\nvseskozi sva nekako premlevala vtise, zmanjkalo naju je samo na Kuninem tepihu.\nSledilo je razopremljanje in pa obvezna slika pred vhodom.\n\n![Vesela udeleženca pri odkritju leta.](https://jknm-novice.s3.eu-central-003.backblazeb2.com/zjoturina-25-12-2015/slika_7.jpg)\n\nŠe nekaj pomembnih podatkov:\n\n- undefined\n- undefined\n- undefined\n- undefined\n\nKer gre za zelo obetavno jamo, ki potrebuje timsko delo, pozivava\nvse, ki ste pripravljeni na sodelovanje pri odkrivanju nadaljnjih metrov, da se\nnama javite.\n\nNa današnji akciji sodelovala: Srečko Vidic in Jože\nTomšič."
  },
  {
    "id": 406,
    "markdown": "# Zjoturina [2]\n\nV sredo, 30. decembra 2015, smo se Srečko, Anže in Tom ponovno\npodali na področje Morave. Prvenstveni namen je bil, da se pregleda stopnja,\nbrezno in vprašanje za njim, kjer sva se s Srečkom ustavila na predhodni\nakciji. Pred samim spustom v Zjoturino pa smo sklenili, da raziščemo še Zjot 1.\n\n![Vhod v Zjot 1.](https://jknm-novice.s3.eu-central-003.backblazeb2.com/zjoturina-2-31-12-2015/slika_1.jpg)\n\nVhod leži cca 70 m višje kot Zjoturina in na prvi pogled\ndeluje mogočnejše. Vhodna stopnja malo prek dvajset metrov, sledi manjša\npoševnina, ki je prekrita s kosi drevja. Zadnja stopnja se odpira v mogočnem\nbreznu dolžine štirinajstih metrov, ki nas pripelje na podorno dno z ogromno\ndvorano in rahlim spustom.\n\n![Opremljanje novih delov.](https://jknm-novice.s3.eu-central-003.backblazeb2.com/zjoturina-2-31-12-2015/slika_2.jpg)\n\nNajnižji del dvorane je močno zasigan, kjer so prisotne vse\nmogoče kapniške oblike. V tem delu je čutiti prepih, kar je razvidno tudi na\nkapnikih, ki so nepravilnih oblik. Možnost nadaljevanja smo našli samo na enem\nmestu, kjer pa bi bilo potrebno odmikanje podora, za kar pa se tokrat nismo\nodločili - čas nas je preganjal v Zjoturino.\n\n![Sigasti slap v Zjotu 1.](https://jknm-novice.s3.eu-central-003.backblazeb2.com/zjoturina-2-31-12-2015/slika_3.jpg)\n\nPodatki o Zjotu 1:\n\n- undefined\n- undefined\n- undefined\n\n![Skica Zjota 1.](https://jknm-novice.s3.eu-central-003.backblazeb2.com/zjoturina-2-31-12-2015/slika_7_zjot_1.png)\n\nV Zjoturini smo se razdelili v dve ekipi. Srečko je bil\nzadolžen za širjenje meandra, v katerega je tudi tokrat močno vleklo. Z Anžetom\npa sva se v popolni bojni opravi (beri dve zelo težki »prasici«) odpravila v\nvodni meander. Do brezna sva potrebovala malo več kot eno uro, posledica\notovorjenosti pač. Po spustu v malo več kot desetmetrsko brezno naju je pričakal\nnov vijugast meander, ki pa je bil prehoden. Samo za zadnji del, ponovno manjše\nbrezno, sva potrebovala vrv. &nbsp;Manjša\nblatna dvorana, za katero je sledila še ena, prehod po vodi, v njej jezero,\nglobina vode cca 0,7 metra, kam odteka voda, se ni dalo ugotoviti. Strop nad\njezerom max. 1 meter. In tukaj se je zgodba vodnega meandra zaključila. Žal,\nali pa tudi ne, glede na težaven dostop.\n\n![Trenutno skrajni del v Zjoturini.](https://jknm-novice.s3.eu-central-003.backblazeb2.com/zjoturina-2-31-12-2015/slika_4.jpg)\n\n![Sigasti slap v breznu, kjer smo se ustavili na predhodni akciji.](https://jknm-novice.s3.eu-central-003.backblazeb2.com/zjoturina-2-31-12-2015/slika_5.jpg)\n\nSledilo je merjenje novih delov, razopremljanje in ponovno\nguzenje skozi meander. Po štirih urah, mogoče malo manj, sva bila ponovno pri\nSrečku. V tem času je opravil težaško delo tudi on. Uspelo mu je razširiti\nnajmanj 3 m meandra. Po grobi oceni je te ožine še za slaba dva metra, v\nnadaljevanju pa se vidi razširitev. Še ena akcija in …? Nadaljevanje kmalu.\n\n![Pritok stalne vode na -65 m.](https://jknm-novice.s3.eu-central-003.backblazeb2.com/zjoturina-2-31-12-2015/slika_6.jpg)\n\nNa uspešni akciji smo sodelovali Srečko Vidic, Anže Tomšič (fotografije)\nin Jože Tomšič."
  },
  {
    "id": 407,
    "markdown": "# Čaganka - zimsko jamarjenje\n\nKo smo za Klemnov dopust načrtovali prvo letošnjo malo večjo\nakcijo v Čaganki, je bila v deželi praktično že pomlad. V začetku nas je bilo 27 in smo imeli že kar\ntežave, kam vse vtakniti, kljub temu, da je Čaganka prostorna jama, pa je na\nsrečo prišla slaba vremenska napoved in so predvsem tisti, ki jamo že poznajo,\nzačeli pametno odpadati, ostalo nas je »samo« sedemnajst.\n\nV soboto ob sedmih zjutraj sem nadzoroval, da bodo kranjski\njamarji Citrar, Vasja in Toni dovolj skupnih stvari za bivak na dnu vzeli (ker\nsmo imeli res veliko robe za dol spraviti), sem jih hotel kar se da obtežiti.\nOb osmih so izginili v jamo, ob desetih so jim pa že sledili Tom, Grdin, Erker,\nBlaž in Ksenija, ki so se namenili v Južni rov. Nekaj čez enajsto so se proti\ndnu podali Anži, Milan Podpečan in Matic Boršnak, nekaj po dvanajsti je pa prva\ntrojica po jamskem telefonu sporočila, da so v bivaku na dnu in da jih je na\npoti dol povsem zalilo … Po tem javljanju smo morali zato skoraj malo na silo v\njamo nagnati še Tičarja in Aleša, ki sta se na dno odpravila za dva dni, Jasna\nin Tico sta pa v bivak v Severnem rovu odnesla novo plinsko kartušo in pol kile\nkave. Nekaj čez sedmo zvečer so se iz srednjega bivaka javili vsi garači iz\nJužnega rova ter prva (zalita) trojica z dna, da malicajo, kofetkajo in imajo\nsploh vesel žur, zanimalo jih je pa predvsem to, na katero mesto se je uvrstil\nPrevc. Ko smo povedali, da je zmagal, se je vpitje slišalo skoraj do površja …\nZ dna sta se kmalu zatem javila tudi Jure Tičar in Aleš, ker pa sem Alešu\nobesil dolgo gumijasto cev za na dno, ki se je, kakopak, zatikala vso pot, je\nbilo vmes tudi veliko kletvic na moj račun … Cev na dnu potrebujemo zato, ker\nnameravamo vodo iz Kalaharija speljati bližje bivaku in je zame lažje, če jo\ndol nese kdo drug!\n\n![Zastarel\npodatek.](https://jknm-novice.s3.eu-central-003.backblazeb2.com/caganka-zimsko-jamarjenje-02-03-2016/1.jpg)\n\nJasna je skuhala golaž in ko so okoli desetih mokri in\npremraženi garači začeli kapljati ven, jim je prav prijal. Ven so kapljali skoraj\ndo polnoči, okoli štirih zjutraj pa so pripujsali še Anži, Podpečan in Matic.\nSmo nemudoma zakurblali agregat, da napolnimo baterije, ki naj bi jih s\nKlemijem čez par ur vzela na najino akcijo na dnu. Pa še ni dolgo ropotalo, ko\nse je z vrha že oglasil Erki, da če smo čist neumni al' kaj, da smo agregat\npostavili pod vrata podstrešja, da bomo vse zadušili …\n\n![Snežna\nidila.](https://jknm-novice.s3.eu-central-003.backblazeb2.com/caganka-zimsko-jamarjenje-02-03-2016/2.jpg)\n\n![Čista&amp;vesela.](https://jknm-novice.s3.eu-central-003.backblazeb2.com/caganka-zimsko-jamarjenje-02-03-2016/3.jpg)\n\n![Čisti&amp;veseli.](https://jknm-novice.s3.eu-central-003.backblazeb2.com/caganka-zimsko-jamarjenje-02-03-2016/4.jpg)\n\n![Podzemna\nvodovodarja.](https://jknm-novice.s3.eu-central-003.backblazeb2.com/caganka-zimsko-jamarjenje-02-03-2016/5.jpg)\n\nMalo pred deveto zjutraj me je Klemi vrgel iz postelje in\ntako hitro že zelo zelo dolgo nisem bil v hipu buden. Je namreč predlagal, da\nna dno ne bi odšla za dva dni, ker se je sneg začel topiti in je še bolj\nzalivalo, da bi brez spalk in rezervnih oblačil le pičila dol, par ur širila\nmeander, potem pa še isti dan ven. Sem se z vsemi štirimi uprl, da nimam ne\nkondicije ne volje za takšno akcijo, da če dol ne bova prespala, da se tega ne\ngrem, potem sem pa predlagal akcijo v Južnem rovu. Se je Klemi kar navdušil za\nto zamisel, edina težava je bil vrtalnik, ki je ostal na dnu in čakal na naju.\nSam namreč ne bi prišel ven …\n\nSva po jamarskem telefonu poklicala v globino in zbudila\nspeča prijatelja in ju razveselila z novico, da morata z dna poleg svoje opreme\npritrogati še tisto, ki naj bi jo ven prinesla midva. Da midva ne greva dol,\nker so razmere v jami preveč nečloveške, Jure in Aleš pa morata itak ven priti\nne glede na vse … Domnevam da zato, ker je bila zgodnja ura, ampak Jure je\nmirno odvrnil, da ni problema. Da bosta robo prinesla vsaj do Severnega rova,\nkjer bi jo prevzela midva s Klemijem …\n\nSva se potem kar nemudoma v Južni rov odpravila, da si ne bi\nspodnja dva kaj premislila, še ne dve uri potem mi je bilo pa že žal, da nisem\nšel raje na dno. Se mi zdi, da v Čaganki še nikoli nisem tako trpel kot tokrat.\nV Južnem rovu imam za sabo najmanj dvajset akcij, a tokratna je bila najhujša.\nMilijonkrat sem se zataknil, še večkrat udaril (enkrat celo z macolo po licu,\nker je tako malo prostora, da po kamnu tolčeš par centimetrov od obraza),\nneštetokrat sem se napičil na ostre razdrobljene kamne s komolci, koleni, boki\n… Ampak že prejšnja ekipa je rov krepko podaljšala in le še dobra dva metra je\nmanjkalo do malo večje dvorane, kamor bomo lahko vsaj odbite skale umaknili,\nzato sva s Klemnom kar grizla in grizla in grizla, čeprav mi je šlo vmes kar\nparkrat na jok. Na koncu sem noge že zarinil v dvoranico, a sem ugotovil, da\nrit pa mimo nekega roglja, ki ga prej nisem opazil, ne bo šla, zato sva\nodnehala. Sva se napotila v bivak v Severni rov, da si skuhava kofe in vzameva\nopremo, ki sta jo spodnja garača pustila, ko sva tja prišla, sta si pa\nprijatelja ravno juho kuhala, zavita v astrofolije. Sam sem bil popolnoma zbit\nin brezvoljen, ampak ob pogledu nanju sem se nemudoma nehal smiliti sam sebi.\nNa poti sta bila že od enajste ure dopoldan, čez vse ožine in jebe ju je ves\nčas prala ledena voda, Aleš se mi je pa kar zasmilil (ki je dan prej povedal,\nda je ženi obljubil, da bo doma v nedeljo zgodaj popoldne), ko me je vprašal,\nče je že tri ura. Bila je pa pol osem zvečer … Smo potem družno odsvinjali ven,\nKlemi naprej in malo hitreje, da bo zakuril in kaj skuhal, mi pa po vojaško za\nnjim, s pesmijo na ustih, če nam ni ravno v grlo teklo … Okoli pol enajstih je\nČaganko zapustil še zadnji vojak, torej Aleš, bivak je bil pa tako zakurjen, da\nsmo potem kar v gatah večerjali. Smo se na hitro oblekli šele, ko sta kakšne pol\nure kasneje, torej ob pol polnoči, po hosti proti bivaku pridrvela dva\navtomobila. Smo se ustrašili, da so kakšni lopovi, ki nam hočejo silo storiti,\npa so bili le Tom, Anži, Grdin in Tico (se je pripeljal iz Ljubljane), ker jih\nje zaskrbelo, kje se toliko časa potikamo! So vsi imeli že oprano opremo (Tom\nje imel tudi opran in čist avto, ki zdaj to ni več), pa niso bili zelo slabe\nvolje, ker je ni bilo potrebno spet umazati. Kofe smo jim skuhali, da so lahko\npotem odhiteli domov poskusiti ujeti še par uric spanja pred novim šihtom, s\nKlemijem sva pa kar v bivaku prespala in se potem proti domu in prhi odpravila\nob bolj kulturni uri …\n\n![Nečista&amp;vesela.](https://jknm-novice.s3.eu-central-003.backblazeb2.com/caganka-zimsko-jamarjenje-02-03-2016/6.jpg)\n\n![Nečist&amp;vesel.](https://jknm-novice.s3.eu-central-003.backblazeb2.com/caganka-zimsko-jamarjenje-02-03-2016/7.jpg)\n\n![Nečist&amp;vesel.](https://jknm-novice.s3.eu-central-003.backblazeb2.com/caganka-zimsko-jamarjenje-02-03-2016/8.jpg)\n\nBilanca tokratne akcije je več ko zadovoljiva. Poleg\ndruženja jamarjev iz vse Slovenije in res dobrega vzdušja smo Čaganko poglobili\nza najmanj 15 metrov\nin še za več metrov podaljšali, v Kalahariju v fosilnem sifonu smo razširili\nključno ožino (ki pa je še vedno precej ozka), v krepko prepišnem Južnem rovu\nsmo se pa po dolgem času spet približali malce širši in višji dvorani že na\npljunek daleč. Grdin je z distotom izmeril in premeril komplet Južni rov, tako\nda ga, ko pomeri še Netopirjevo dvorano in kamin v Game overju, čakajo »le« še\nnovi deli jame, kar bo predvidoma zgodaj spomladi. Potem bo Čaganka kompletno\nnarisana v treh dimenzijah! Nadvse zanimivo pa je tudi to, da smo tokrat večjo\nkolonijo netopirjev, ki ponavadi prezimujejo pri vhodu v Južni rov, tokrat\nzasledili v Ireninem kaminu, pa tudi v Kalahariju je bilo kar nekaj netopirjev,\nki jih recimo lani, ko fosilni sifon še ni bil »odprt«, ni bilo videti! Pa tudi\nna pijavko ne smemo pozabiti, saj so biologi letos dobili priložnost preučiti\npodobno pijavko iz Hrvaške, a zdaj, ko vedo, da je tudi v Sloveniji, čakajo\nraje na slovensko … Dela nam torej v Čaganki ne bo zmanjkalo!\n\n<b>Damijan Šinigoj</b>\n\nSledi nekaj vtisov jamarjev, ki so bili v naši blatni\nkrasotici, nekateri so daljši, drugi bolj strnjeni, odvisno pač od\nposameznikovega trpljenja.\n\nZ Maticem sva se akcije udeležila kljub temu, da sva bila še\nnekaj ur prej v Hudi Luknji na domačem terenu. Ob sedmih sva se odpeljala proti\nDolenjski, kjer sredi hoste stoji kajžica, v kateri imajo Dolenjski jamarji\nsvoj raj, povrhu pa še streljaj stran nadvse lepo brezno. Po lepem sprejemu in\nburni debati smo se ob pol dvanajstih spustili v jamo, do spodnjega bivaka,\nkjer smo srečali Krajnske jamarje in kjer smo si malo odpočili. Malo smo\npoklepetali, potem pa smo se spustili v spodnje dele, v meander, kjer nas je\nčakalo delo. Po dobrih desetih urah nam je uspel preboj v nadaljevanje.\nPospravili smo orodje in smuknili do bivaka, kjer smo pojedli vsak po sendvič\nin veselo odšli proti površju, pot pa je bila tokrat precej bolj mokra. Iz\nbrezna smo prišli malo pred četrto zjutraj. Pa imejte se radi in poširite pot!\n\n<b>Milan Podpečan – Luknca</b>\n\nVhodno brezno, Sedemdesetmetrca, Akustična dvorana, Severni\nrov, Bivak 1, Game over,&nbsp;Play again, neštete »jebice«, Bivak 2 in končno VELIČASTNE galerije Kalahari na\n-450 m.\n\nČe jama slovi kot »Dolenjska blatna kraljica«, je blata presenetljivo malo.\nNaravne sile so bile bolj neizprosne z neprostovoljnim hladnim tuširanjem. Ko\npri povratku prispemo do Bivaka 1, imam občutek, kot da sem že skoraj na\npovršju, čeprav me čaka še dobrih 200 m žimarjenja. Jamski telefon je v\npodzemlje prinesel odlično novico o prvem mestu smučarskega letalca Petra\nPrevca. Čaganka zares ponudi dosti športnega užitka, izvabi pa iz človeka\nprenekatero kletvico. Da, šel bi še kdaj! Mogoče čez čas, ko bom že malo\npozabil na zoprne stvari in se bolj spominjal vsega lepega. Hvala ekipi za\npomoč in podporo!\n\n<b>Dejan Praprotnik - Citrar</b>\n\n![Lačen\nje čist drugačen.](https://jknm-novice.s3.eu-central-003.backblazeb2.com/caganka-zimsko-jamarjenje-02-03-2016/9.jpg)\n\n»Dopust« v hotelu z dvema zvezdicama\n\nDober teden dni pred zadnjo soboto v februarju, mi je Marko\npreko e-pošte poslal mikavno ponudbo: »27. 2. se gre v Čaganko. Delalo bi se na\n-200 metrov. Zraven gre še Ksenija, ostale boš spoznal tam.« Ob prebiranju sem\nse zasmejal. Zakaj? Pri jamarjih sem šele zelo kratek čas, mesece lahko\npreštejem na prste ene roke. Tudi če bi mi kakšen manjkal, bi bilo prstov še\nvedno dovolj. Ob enem izmed obiskov prejšnjih jam, je pogovor nanesel na jame v\nin okolici Bele Krajine, pa je iz mojih ust prišel stavek: »Tam je pa Čaganka,\nkajne?«, pa so se mi ostali zasmejali: »Kaj, ti bi šel v Čaganko? Hehehe«. No,\nob prebiranju te e-pošte se mi je desna roka, ki je bila takrat na miški\nračunalnika hitro premaknila na gumb odpri nov zavihek in sem vpisal »Čaganka«.\nPogledal sem več zapisov, slik in videov in hitro sem dobil vtis, da je tole\nprecej blatna in naporna jama, ampak priložnosti ni za izpustiti iz rok.\nOdpišem: »Mene lahko šteješ zraven.«, sledilo je še nekaj pogovorov in prišla\nje sobota.\n\nSkočimo v prostore kluba, kjer smo vzeli potrebno opremo,\nnato pa smo prestavili opremo še iz enega avta v drugega, se usedemo vanj, in s\nširokimi očmi zagledamo na klopci pred seboj jamarski pas. Avto je bil naenkrat\npoln smeha, pas pa izjemno hitro pospravljen v prtljažnik. Na dve urni vožnji\nje sledilo še nekaj vprašanj o jami in načrtovanem delu v njej, in hitro je bil\npred nami prostor, kjer smo pustili avto in se preoblekli. Takrat še popolnoma\nsuhi in čisti, kot bi imeli nove kombinezone (saj res, Ksenija je imela\nnovega), smo se odpravili proti bivaku. Tam smo se srečali z ostalimi jamarji,\nsrknili še topel čaj, ki se je v tistem sneženem okolju prav prilegel,\npogovorili o delu, razvrstili v skupine in se nato odpravili proti vhodu jame,\npred bivakom pa še hitro fotografiranje za primerjavo pred in po povratku.\n\nTomaž, Ksenija ter jaz smo se odpravili skupaj proti Južnemu\nrovu z namenom, da ga izmerimo. Kaj hitro smo se spustili preko prvih dveh\nvrvi, saj temperatura zunaj ni bila prav nič prijetna za čakanje. Pot do -200\nmetrov je potekala brez težav, le na vrhu 70-metrskega brezna mi je za trenutek\npostalo malo topleje pri srcu. Po pristanku na »trdna tla« na globini dvestotih\nmetrov smo se odpravili proti bivaku, kjer smo pomal'cali, hiter skok še do\ntočke, kjer smo si ogledali začetek kamina Game over, ter nadaljevanja\nspuščanja jame, nato pa smo se odpravili proti Južnemu rovu. Tomaž je pripravil\nlaser za merjenje ter določil mene za tarčo. Prvih nekaj sekund sem bil\nprestrašen, ko sem na svojem telesu zagledal rdečo piko, saj veste kako se ob\ntaki situaciji po navadi konča v filmu? No, pa sem se kaj hitro pomiril. Merili\nsmo korak za korakom ter počasi prebijali proti Markotu in Tomu, ki sta širila\nožino v&nbsp;najbolj oddaljenem delu Južnega rova, vmes sva splezala še v\nIrenin kamin, da sva izmerila še njega, no, ne do vrha, pa sva se ob povratku\noba namučila pri prepenjanju preko sidrišča, ampak nama je uspelo. Sledil je\npožirek čaja, ki takrat ni bil več vroč, niti topel ne, bil je pravzaprav že\npopolnoma mrzel. Nadaljevali smo z merjenjem, ko sta nama nasproti prišla Marko\nin Tom, pa sta nama s Tomažem vzela Ksenijo, bojda da jima bo pomagala\nprelagati skale. Vsi smo nadaljevali z delom in na koncu sva z Tomažem prišla v\ndaljšo ožino, kjer se je širilo jamo. Moje delo načeloma ni bilo zelo fizično\nnaporno. Moral sem se postaviti na primerno lokacijo, če sem imel srečo, sem se\nlahko tudi usedel ali ulegel in čakal, da je Tomaž izmeril vse točke, na koncu\nvsake točke, kjer sva merila, pa je sledilo še merjenje izhodišče točke za\nnadaljevanje. Ta točka sem bil največkrat jaz, ki sem moral takrat zajeti dih\nin ga zadržati, ter se ne premikati, dokler ni Tomaž trikrat pomeril.\n\n![Jamarska\noprema po Čaganki.](https://jknm-novice.s3.eu-central-003.backblazeb2.com/caganka-zimsko-jamarjenje-02-03-2016/10.jpg)\n\n![Nečisti&amp;veseli.](https://jknm-novice.s3.eu-central-003.backblazeb2.com/caganka-zimsko-jamarjenje-02-03-2016/11.jpg)\n\nMarko, Tom in Ksenija so se pričeli vračati in srečali smo\nse ravno v ožini, najboljšem mestu, da Tomaž posname še video. Sam sem poiskal\nprimerno mesto, kjer sem se lahko ulegel na hrbet in počakal, da se\nraziskovalni trio prebije mimo mene ter mimo Tomaževega objektiva. Med čakanjem\nsem se počutil, kot da bi dopustoval v hotelu z dvema zvezdicama ter ležal na\nodsluženem kavču, iz katerega že gleda kakšen feder, ki mi je pritiskal ravno v\nhrbet. Hitro sva pomerila še preostalih nekaj metrov rova ter se vrnila proti\nbivaku, kjer so naju pridno počakali Marko, Tom in Ksenija, no ravno so se\nhoteli odpraviti ven po dveh urah čakanja na naju. V bivaku smo naredili še\nskupinsko fotografijo z ostalimi jamarji, ki so bili še nižje v jami, pomal'cali,\nter preko jamskega telefona izvedeli, da je Peter Prevc zmagal, nato pa se\npočasi odpravili proti izhodu, kamor smo prispeli malo pred polnočjo. Kljub temu,\nda prižeme sem in tja niso prijele vrvi, bile so namreč popolnoma blatne, smo\nse k bivaku vrnili nasmejani. Ob prihodu še skupinska fotografija po prihodu iz\njame, razlika prej/potem je bila očitna, se preoblekli ter povečerjali,\nrazgrnili spalke ter spali oziroma si zatiskali oči do jutra. Še zajtrk in se\nodpravimo proti domu, kjer je sledil topel tuš, spanec ter čiščenje opreme.\n\n<b>Blaž Korenč</b>\n\n<video align=\"center\" src=\"https://www.youtube.com/embed/eEB-uNm8Z5A\" width=\"80%\" isUpload=\"true\" />\n\nTa vikend smo se odločili preživeti v idiličnem zavetju\ngozdov Poljanske gore, ki jih je nedavno prekrila snežna odeja, iz tople koče\npa se je smukal sivkast dim. Dišalo je po kuhanem prebrancu, izza vrat se je\nslišal glasen smeh, kozarci pa so vlivali korajžo slehernemu jamarju. Tako,\nopisali smo 0,5 % vikend paketa, ki je bil namenjen raziskavam v jami Čaganka.\n\nSkupaj s prešerno druščino iz vseh koncev »lepe naše« smo\nnamreč preživeli kar nekaj zanimivih ur v kraškem podzemlju Poljanske gore z\nnamenom, da rudarske ekipe na več mestih v jami oblikujejo ožine po svojih\nmerah. V jamo smo vstopili v sobotnem dopoldnevu (nekateri že skoraj opoldnevu)\nter se razkropili po deloviščih na -200 in -460 m globine. Ekipe so z veliko\nzagona lepo napredovale, z naše strani pa smo prislonili lonček k transportu\nvečje količine opreme do bivaka II na - 450 m. Aleš se je zelo razveselil\nŠinijevega darila v obliki vodovodne cevi, ki jo bodo v spodnjem bivaku\nuporabili za napeljavo podzemnega vodovoda. Večkrat se je v ožinah z vsem žarom\nspomnil na svojega prijatelja, ki je med tem kuhal kavo v bivaku na površju.\nKasneje sva sklepala, da je Šini s plastične cevi že na začetku taktično\numaknil etiketo, na kateri jasno piše, da takšnih cevi v ozke meandre po\nnavodilih proizvajalca ni priporočljivo nositi. Ampak ker nama je Šini z\ngotovostjo zatrdil, da bo v spodnjem bivaku tudi z najino pomočjo od sedaj dalje\nmožnost tuširanja s toplo vodo, sva mu z veseljem nasedla.<br>\nMestoma sva v ožinah in stopnjah spodnjih delov Čaganke pobingljala pod mrzlimi\nslapovi in na približno 400 m globine srečala skupinico premočenih jamarjev, ki\nso se vračali z dna. Iz njihovih pogledov sva razbrala, da se zavedajo, da je\npred njimi še dolga pot, tako da sva jim ponudila okrepčilo v obliki malo\nstresenega in hladnega piva, da si privežejo dušo na svoje mesto.\n\n![Sneguljcica in 7 palckov v bivaku. Foto Tomaž Grdin.](https://jknm-novice.s3.eu-central-003.backblazeb2.com/caganka-zimsko-jamarjenje-02-03-2016/sneguljcica_in_7_palckov_v_bivaku_1.jpg)\n\nPo prihodu do bivaka, sva na hitro pojedla in popila nekaj toplega ter se ob\nzvokih dela rudarske ekipe nižje dol tudi sama zagrela za širjenje v novih\nrovih Kalaharija. V končnem delu sva poširila ožino do neke mere, a zaradi\ntežkega transporta ni bilo dovolj energije za kaj več. Sledilo je pospravljanje\nbivaka in priprava na spanje, še preden pa sva odšla spat, sva lahko le snela\nsvoji čeladi pred rudarsko ekipo, ki se je vrnila z dna in se je nato odpravila\nše iz jame. Naredili so preboj, premetali nekaj kubikov kamenja, sedaj pa se\ngrejo še malo pohladit pod slapove v meandrih in ko pridejo ven, še na pivo k\nAlenki. Vsa čast.\n\nSpanje je minilo brez posebnosti, razen tega, da sva se\n480 x zbudila. Naslednje jutro sva se po lenivsko pričela pripravljati na izhod\niz jame, ko sva po jamskem telefonu izvedela novico, ki jo je Klemen s\nprešernim glasom poskušal olepšati. Vsej opremi naj bi se pridružila še ena\ntransportka z vrtalnikom, baterijami in vso opremo za širjenje. Prešerno sva\nodgovorila, da z veseljem poskrbiva za transport, čeprav so se črni oblaki\nmisli že zaletavali v strop dvoranice bivaka. Nič ..., naredila sva odločen red\nv bivaku, pospravila po ISO standardih, pomila posodo, ki je že sama lezla\nnaokoli, pustila pivo dobrodošlice ob priprtih durih in se odpravila.\n\n![Nesebična tovariška pomoč pri slačenju.](https://jknm-novice.s3.eu-central-003.backblazeb2.com/caganka-zimsko-jamarjenje-02-03-2016/12.jpg)\n\nZakorakala sva v luže in ožine in slapove in ožine in v\ntem vrstnem redu ter včasih tudi malce drugačnem, ter nadaljevala svojo pot\nproti dvorani Game over. Čuden občutek, če pogledaš na ime dna brezna na - 240\nm s spodnje strani. Vmes naju je seveda dodobra opralo do gat, skozi ožine pa\nsva se vsak z 2 transportkama tudi veselo zatikala in se trudila, da ne štejeva,\nkoliko stopenj morava še preplezati. Pa se vseeno nisva dala zmotiti in sva se\nvsake stopnje lotila načrtno, da se čim manj zmočiva in nekako sva se po žnj\nurah znašla pod slapom v Game overju. Še manjši skok na štrik in 40 m više sva\nse že tresla pod astro folijo in svečo v bivaku I. Vroča Cedevita ter dve\nporciji Blejske juhe in nekaj čokolade sta dvignili moralo, ko sva zaslišala\nprihajanje Šinija in Klemna z Južnega rova, kjer so že prejšnji dan skoraj\nprebili ožino, ta dan sta pa še sama skoraj prebila ožino. Šini je najino\nmoralo še malo dvignil, saj je rekel, da ga Čaganka še nikoli ni tako uničila\nin da bi si najraje kar luknjo v koleno zvrtal, če že ne bi imel čisto\nzdrajsane pogačice. Nič ni lepšega, kot videti prijatelja v takšnem stanju, kot\nsi sam. Ampak minus in minus je plus in Klemen je vzel še eno transportko plus\nin Aleš eno minus, pa smo odpujsali pod štrik. Klemen je s pospeškom odletel iz\njame pripravljat kočo in jedačo za naš prihod, mi pa smo mu po svojih močeh\nsledili. Nazadnje smo jamo po 36 urah preživetih v njej končno zapustili. Kako\nmalo je včasih potrebno, da se ti razleze nasmeh od ušes do ušes.\n\n<b>Jure Tičar</b>\n\n![Domnevno\nzaslužni za milejši potres v Beli krajini.](https://jknm-novice.s3.eu-central-003.backblazeb2.com/caganka-zimsko-jamarjenje-02-03-2016/13.jpg)\n\nKrasna si, blatna hči podzemlja!\n\nČe povzamem malo naše slovenske pesnike, v vsaki po\ndomače »odpizdeni« odpravi naj bo tudi malo kulture. Ha, moji občutki o jami.\nFantastična, ponosna in blatna ter vlažna, v glavnem, vredna greha, haha, bi\nrekli moški. Strinjam se s tem, da so vse pohvale vredni predvsem pozitivni,\nnasmejani člani ekipe, s katero sem se spustila v to divjino jame. Res ekipa,\nda te skipa! Lahko bi rekla, da je jama kar pokala od pozitivne energije. Samo\njamo sem videla kot narobe obrnjen svet, saj je v njej bilo zelo malo okraskov,\ns tem mislim predvsem kapnike. Zame osebno je bil to spust, za katerega bi mi\nbilo zelo žal, če se ga ne bi udeležila. Videla sem, kaj delajo jamarji, to so\nmi pokazali Tomaž, Tom in Marko. Mislim, da sva z Blažem, oba šele spoznavava\njamarstvo, veliko naučila in doživela tudi situacije, ki ti dajo misliti in pri\nkaterih moraš ohraniti hladno kri. Presenetili so me tudi trije mušketirji, ki\nso se celi blatni, mokri in premraženi prismejali v bivak. To ti da elan in\npozitivo, da vztrajaš v neugodnih razmerah, ki jih nudi jama, spoštovanja\nvredni! Najbolj pa je bil mučen izstop iz jame, saj je bil zunaj sneg,\ntemperature nizke in človek bi si kar premislil in odšel nazaj v jamo. Marko,\nhvala ti za zelo lepo, divjo in dih jemajočo dogodivščino in upam, da bo takih\nekspedicij še veliko! Hvala tudi ostalim za pridobljeno novo znanje ter pohvala\nkuharici, ki je pripravila za prste obliznit dober golaž!!\n\n<b>Ksenija Lapajne</b>\n\nJamarili smo:&nbsp;Damijan Šinigoj,\nKlemen Mihalič, Anže Tomšič, Tomaž Grdin, Matija Gašperšič, Jasna Šinigoj, Jože\nTomšič (JKNM), Jure Tičar, Aleš Orešar (JK Brežice), Marko Erker, Blaž Korenč,\nKsenija Lapajne (JK Logatec), Milan Podpečan, Matic Boršnak (KŠJK\nSpeleos-siga), Dejan Praprotnik, Vasja Zaman, Toni (JK Carnium).&nbsp;<br>Foto: Damijan Šinigoj"
  },
  {
    "id": 408,
    "markdown": "# Čaganka - 3D skeniranje\n\nŠe preden sem postal jamar, so mi bili načrti, poleg fotografij, zelo zanimiv oris jam. Dober načrt jame jamarju veliko pripomore pri obisku jame. In ker smo po naravi zelo slikovna bitja, je bila ideja o 3D načrtu Čaganke hitro v mislih. Najprej sem po obstoječih 2D Srečkovih načrtih s Šinijevo pomočjo zrisal <a href=\"https://skfb.ly/FUWP\" target=\"_blank\">3D shemo Čaganke</a>, a ko sem izvedel za kartiranje oz. skeniranje jame s pomočjo Dista X2 ter pametnega telefona, je bilo le še vprašanje časa, kdaj bomo to naredili. V treh nekajurnih akcijah je Čaganka zdaj dokaj detajlno poskenirana do Game overja (brez kamina in Klepčevega nadaljevanja).\n\n![Blejsko jezero v Čaganki.](https://jknm-novice.s3.eu-central-003.backblazeb2.com/caganka-3d-skeniranje-10-03-2016/blejsko_jezero.jpg)\n\n![Prelomnica proti Blejskemu jezeru.](https://jknm-novice.s3.eu-central-003.backblazeb2.com/caganka-3d-skeniranje-10-03-2016/prelomnica_proti_blejskemu_jezeru.jpg)\n\nKako poteka delo? Za merjenje sta potrebna dva jamarja, merilec in pomočnik. Pomočnik merilcu pomaga pri izbiri vizurnih točk. Te so za skeniranje v praksi najbolje na sredini rova, saj je tako laže izmeriti profile. V vsaki vizurni točki se naredi od 15 do 100 meritev (splays), odvisno od kompleksnosti oblike dela jame. V prvi akciji, kjer se je skenirala glavna pot od vhoda v Čaganko do Game Over dvorane, sta mi pomagala Katja Kotnik in Bojan Jereb. Rezultat v treh dimenzijah je viden <a href=\"https://skfb.ly/JHUJ\" target=\"_blank\">tukaj</a>. »Lebdeči« kamin Game over je dodan prostoročno, zgolj za oris velikosti. V drugi sem skeniral Južni rov s pomočnikoma Blažem Korenčem in Ksenijo Lapajne, v tretji, 7. marca, pa sva s Šinijem še detajlno skenirala dvoranice ter jezera 2., 3. in 4. stopnje ter Netopirjevo dvorano do Blejskega jezera.\n\n![Predogled 3D skeniranja.](https://jknm-novice.s3.eu-central-003.backblazeb2.com/caganka-3d-skeniranje-10-03-2016/caganka_sken_3957_splays.jpg)\n\nV še treh akcijah bodo poskenirani še preostali deli jame, Klepec, ogromni kamin Game over ter preostanek jame do trenutnega dna.\n\nZaradi razsežnosti kamina Game Over in Južnega rova,  imamo željo poskenirati tudi okoliške bližnje jame, saj bi s tem morda odkrili povezljivost med njimi, morda celo nov vhod, da dobimo sistem Čaganka.&nbsp;3D model za spletni prikaz je še v nastajanju."
  },
  {
    "id": 409,
    "markdown": "# Čaganka - rov za taprave jamarje\n\nJužni rov na globini nekaj čez 200 m kopljemo že nekaj let. V tlorisu načrta Čaganke se lepo vidi, da Južni in Severni rov tečeta v izraziti prelomnici v smeri sever-jug. Severni rov se konča s podorom in ogromnim kaminom v Game Overju, Južni pa se ves razbit in zarušen, a kljub temu ogromnih dimenzij, vije kar nekaj 100 metrov daleč, dokler se ne konča do stropa zarušen. Domnevamo, da je v teh fosilnih rovih nekdaj tekla voda, ki je vse skupaj tudi izoblikovala, ko pa je poniknila oz. si izrezala pot v globino, sta se rova zarušila. Pred nekaj leti smo sledili prepihu in kopali v nadaljevanju, a je bilo zaradi nagrmadenih kamnitih blokov delo nadvse nevarno, dokler se nismo spomnili in začeli kopati povsem pri stropu, od koder se nima več kaj zrušiti. Ogromno jamarjev je na ogromno akcijah odkopalo in odmetalo nekaj deset metrov rova, pred dvema letoma pa je jamarskim gostom z Gorenjske na prvomajski akciji uspel prvi preboj. Prišli so v impozantno dvorano, ki pa se je po kakšnih 100 metrih spet zarušila, a ker je bil prepih še vedno prisoten, smo mu sledili in trmasto kopali, odmetavali, razbijali, obupovali, preklinjali in še bolj kopali … Po dveh letih in ogromno prelitega potu pa je to nedeljo spet uspel preboj. Tom, Grdin in Bor so se po kakšnih dveh urah razbijanja in umikanja kamna, ki sva ga nalomila na zadnji akciji s Klemnom, pa ne umaknila, ker naju je akcija povsem izžela,  uspeli prebiti v nadaljevanje! Južni rov se je spet pokazal v vsej svoji ogromnosti. Še vedno je zarušen in podrt, a mestoma je tudi nadvse lepo zasigan, z belimi kapniki in sigastimi slapovi, tudi na tekočo vodo in manjše jezerce smo naleteli.\n\nKo sem pred končnimi ožinami z Urbijem čakal, da se prikažejo garači, da jim skuham kavo in jih potem pri delu zamenjam, se je najprej izza skal privlekel Bor. Ga ne vidim velikokrat navdušenega, a tokrat je bil. Ko je najprej omenil, da je izkopani rov (skoraj 60 m se vije v smeri preloma, mestoma ozek, da se komaj zvlečeš naprej, nikjer pa širši od povprečne kanalizacijske cevi) rov za taprave jamarje, sem zadevo vzel kot kompliment, ko je pa povedal, da so se prebili v dvorano, mu pa nisem verjel. Ker jamarji se občasno radi hecamo …\n\n![](https://jknm-novice.s3.eu-central-003.backblazeb2.com/caganka-rov-za-taprave-jamarje-14-03-2016/20160313_140630.jpg)\n\n![](https://jknm-novice.s3.eu-central-003.backblazeb2.com/caganka-rov-za-taprave-jamarje-14-03-2016/20160313_141121.jpg)\n\nŠele Tom (z razbito ličnico) in Grdin sta mi s sijočimi obrazi brez besed potrdila, da je preboj res uspel! Sem takojci pristavil za kavo, da proslavimo, kakor se spodobi (le toliko sem počakal, da sta Bor in Urbi odšla proti površju, da jo je bilo več za nas), da je vmes zmanjkalo plina, nas pa ni motilo, smo kar napol kuhano in skoraj mrzlo v dušku požrli, potem smo se pa kar v rov zapodili, da izmerimo in fotografiramo novo dvorano. Mi je šlo kar dobro, firbec v ožinah pomaga, le povsem na koncu, kjer je Tom razširil le toliko, da se je s težavo zguzil naprej, me je malo stisnilo. Ker sem večji od njega. Če bi s kavo samo še Snikers pojedel, recimo, zagotovo ne bi prišel čez, pa že tako mi je skoraj 10 minut vzelo za švoh meter dolžine!\n\n![](https://jknm-novice.s3.eu-central-003.backblazeb2.com/caganka-rov-za-taprave-jamarje-14-03-2016/20160313_141849.jpg)\n\n![](https://jknm-novice.s3.eu-central-003.backblazeb2.com/caganka-rov-za-taprave-jamarje-14-03-2016/20160313_145057.jpg)\n\nDvorano smo izmerili in fotografirali in čeprav se še nadaljuje (v ožini pod stropom prepih kar zažvižga okrog ušes), energije za delo ni bilo več. Raje smo se sprehajali po rovu in odkrivali vedno nove detajle, ki jih je v 110 metrskem rovu seveda kolikor hočeš. Tom in Bor sta se recimo zarinila v stranski rov in mu sledila nekaj deset vijugavih metrov navzgor, dokler ju ni zaustavilo brezno. Seveda sta prav po jamarsko vanj takojci vrgla kamen, da slišita, kako globoko pade in kamen je prižvižgal mimo Grdina, ki je pa spodaj raziskoval pa drug rov …\n\n![](https://jknm-novice.s3.eu-central-003.backblazeb2.com/caganka-rov-za-taprave-jamarje-14-03-2016/20160313_145605.jpg)\n\n![](https://jknm-novice.s3.eu-central-003.backblazeb2.com/caganka-rov-za-taprave-jamarje-14-03-2016/20160313_145849.jpg)\n\n![](https://jknm-novice.s3.eu-central-003.backblazeb2.com/caganka-rov-za-taprave-jamarje-14-03-2016/20160313_132045.jpg)\n\nVen je šlo seveda spet težko, ampak so se nasmehi kar sami risali na ustnicah, le v zunanjem bivaku se je nasmeh Tomu še bolj razširil, nama z Grdinom pa malce zamrznil. Nas je na mizi namreč čakal lonec s še toplo večerjo, ki jo je skuhala Jasna, preden so odšli, na njem pa je bil napis, da je vsebina vegetarijanska. In je Tom jedel, midva z Grdinom sva pa iskala hrano za naju mesojedce, a ker tople ni bilo nobene, sva pač požrla principe in tisto vegetarijansko gosto fižolovo juho z makaroni tudi. Pa je kar teknila, moram priznati …\n\n![Novi deli v Južnem rovu - tloris.](https://jknm-novice.s3.eu-central-003.backblazeb2.com/caganka-rov-za-taprave-jamarje-14-03-2016/caganka_juzni_novo_01.jpg)\n\n![Novi deli v Južnem rovu - naris.](https://jknm-novice.s3.eu-central-003.backblazeb2.com/caganka-rov-za-taprave-jamarje-14-03-2016/caganka_juzni_novo_02.jpg)\n\nTorej, v Južnem delu se bo delo nadaljevalo, ob prvi naslednji akciji pa tudi zadnji meter toliko razširimo, da bodo šli skozi tudi jamarji, ki pred spustom v jamo recimo ne bodo šli kakat! Biti pa morajo seveda tapravi jamarji, če želijo pomagati …\n\nJože Tomšič, Tomaž Grdin, Bor Vidic, Jasna Šinigoj, Matija Gašperšič, Urban Slana in Damijan Šinigoj.\n\nFoto: Tomaž Grdin"
  },
  {
    "id": 557,
    "markdown": "# Jamarski tečaj 2021\n\nPozdravljeni,&nbsp;v želji, da bi pridobili vedoželjne kandidate za jamarsko udejstvovanje, Jamarski klub Novo mesto tudi letos organizira jamarski tečaj za pridobitev naziva jamar pripravnik. Okvirni <a href=\"http://www.jknm.si/si/izobrazevanje/program/\" target=\"_blank\">program jamarske šole</a> je objavljen na naših spletnih straneh. Glede na epidemiološko situacijo ga bomo po potrebi prilagajali. Vabilo na tečaj je objavljeno v nadaljevanju. Raziskovalci ali tisti, ki to šele želite postati, pridružite se nam, ki dolgčasa ne poznamo.\n\n![](https://jknm-novice.s3.eu-central-003.backblazeb2.com/jamarski-tecaj-2021-04-05-2021/tecaj_plakat_2021.jpg)"
  },
  {
    "id": 395,
    "markdown": "# Reka Reka - za čas kosila\n\nZgodba o Jami Sežanske Reke (v nadaljevanju JSR) se je začela v prejšnjem tisočletju, natančneje jeseni 1990. Gre za skupek garaških akcij, katerih tvorca sta bil Stojan in Claudio (oba člana JO SPD Trst), ki sta glede na zahtevnosti, globino, potrebe …, v desetletju povezala številne jamarje, ki so jih v letu 2011 pripeljali do veličastne reke Reke na globini 340 m. Več o sami jami je lepo opisano v reviji Jamar, junij 2011, št.1, pod naslovom Jama Sežanske Reke. O njej so krožile razne zgodbe, s katerimi sem se srečeval, vendar sem njihov pomen in veličino spoznal šele v nedeljo, 4. oktobra 2015.\n\nMoje srečanje z JSR je splet okoliščin, ki so posledica zadnjih druženj in raziskovanj s »primorskimi« jamarji. Pred kratkim sem Claudiu dostavil nekaj jamarske opreme na popravilo oziroma dodelavo, oprema je bila popravljena v enem dnevu, njen prevzem pa se je odmikal (trgatev, raziskave Kanina …). In tako sva videla, da imava oba eno kratko dopoldansko možnost za srečanje in to je to, dogovorjeno. Da pa ne bi šlo zgolj za vljudnostni obisk, me je povabil še na eno hitro akcijo in to je barvanje reke Reke v JSR, »za kosilo bomo zunaj«, je bilj njegov komentar. OK. In tako smo se v nedeljo ob osmi uri pred cerkvijo v Bazovici dobili trije udeleženci, vsak iz drugega kluba. Ob devetih na samem vhodu in kot zadnji spust v neznano. Dobil pa sem eno informacijo, ki je bila do takrat neznanka, gremo na 300 m, pa še malo. Uuuuu, a to so pri vas jame do kosila?\n\n![Claudio na vhodu v Jamo Sežanska Reka.](https://jknm-novice.s3.eu-central-003.backblazeb2.com/reka-reka-za-cas-kosila-15-10-2015/1_claudio_na_vhodu_v_jamo_sezanska_reka.jpg)\n\nSpust je bil fantastičen, gre predvsem za stopnjasta brezna, lepo tekoče, tako da smo bili v dobre pol ure pred zadnjim delom, ki te popelje do reke. In ta zadnji del je sestavljen iz 67 m stopnje, brez vmesnih pritrdišč, sapo jemlje, je pa enkratno doživetje in že si v ogromni dvorani in spodaj bučanje reke Reke in to dobesedno. Sledila je še manjša stopnja in že smo bili pri pritočnem sifonu.\n\n![Človeška ribica v pritočnem sifonu.](https://jknm-novice.s3.eu-central-003.backblazeb2.com/reka-reka-za-cas-kosila-15-10-2015/2_cloveska_ribica_v_pritocnem_sifonu.jpg)\n\nTam je na nas čakala človeška ribica, ki se ni pustila motiti niti takrat, ko smo pobirali vzorce vode. Sledilo je še kratko fotografiranje in že smo se odpravili barvati vodo v odtočnem sifonu, ki je trajalo slabe pol ure. Sam pa sem si v tem času v spomin pridobival vse slišano o tej jami in dodobra spoznaval njeno veličino. Veličastno!\n\n![Massimiliano pobira vzorce vode.](https://jknm-novice.s3.eu-central-003.backblazeb2.com/reka-reka-za-cas-kosila-15-10-2015/3_massimiliano_pobira_vzorce_vode.jpg)\n\nNa povratku mi je Claudio poizkušal povedati še več, za vsako kopanje, preboj …, tako da se sploh nisem zavedal, kdaj smo izstopili iz nje. Skratka, res je, ob enih popoldan smo bili zunaj, za čas kosila. Zunaj nam je prikazal še vhod, kjer sta s Stojanom prvotno začela kopati, pokazal kubike vloženega kamenja, ki je plod garaškega raziskovanja. Sledila je obvezna kava v Bazovici, prevzem opreme …\n\n![Barvanje odtočnega sifona.](https://jknm-novice.s3.eu-central-003.backblazeb2.com/reka-reka-za-cas-kosila-15-10-2015/4_barvanje_odtocnega_sifona.jpg)\n\nNamen tokratne akcije je bil jemanje vzorca vode in pa barvanje odtočnega sifona z namenom preverjanje ali voda odteka v malo manj oddaljeno jamo Labodnica, katere vhod leži na italijanski strani.\n\n![Medklubski pogovor o namenu akcije.](https://jknm-novice.s3.eu-central-003.backblazeb2.com/reka-reka-za-cas-kosila-15-10-2015/5_medklubski_pogovor_o_namenu_akcije.jpg)\n\nBarvali reko Reko: Claudio Bratos – JO SPD Trst, Massimiliano Blocher in-SAS in Jože Tomšič&nbsp;–&nbsp;JKNM.\n\n## Dodatek&nbsp;20.10.2015\n\nMedtem, ko\nso tekle jamarske debate o tem, kaj jama je in kaj jama ni, je zeleno obarvana\nReka vila svojo zgodbo skozi skrivnostne poti, ki so se komu mogoče zdele&nbsp;nemogoče. Vseskozi in z zanimanjem sem spraševal Claudia ali je obarvani vodni\ntok prispel do merilnih sond v jami Labodnica. Odgovori so bili negativni,\nvendar je upanje ostajalo, želje so bile velike in bilo je samo vprašanje časa.\n\nTako sem v torek,\n20. oktobra 2015 v dopoldanskem času s strani Claudia prejel naslednje\nsporočilo: \"Sem pravkar dobil telefonski klic. Včeraj zvečer so šli po\nelektronsko napravo v Labodnico, \"farba\" se je pokazala, je bilo le\nza počakat dlje časa … velika jezera ti kar upočasnijo pretok farbe.\"\n\nTo je to, akcija barvanja Reke je bila uspešna, jami\nsta vodno povezani. Za premagovanje zračne linije cca 2 km je Reka potrebovala\npetnajst dni."
  },
  {
    "id": 396,
    "markdown": "# Mišnica - kam za vraga teče vsa ta voda?\n\nRaziskovanje Mišnice se zaradi zadnjega dežja letos počasi\nzaključuje, ampak še vedno smo ujeli enega zadnjih primernih vikendov za\nponoven potop in raziskovanje. Ter kar je še pomembnejše, tudi za ponovno\nmerjenje jame, rezultati pa so kar veliko presenečenje.\n\nAmpak pojdimo kar po vrsti. Na dveh fotografijah lahko\nvidite, kako veliko delo smo opravili s čiščenjem. Na prvi vidite klin in zatrep,\nki je le malo pod klinom in razpoko, na drugi fotografiji pa je odprt prehod.\nJamo sta merila Zdravko Bučar in Jošt Bukovec, skupna globina do Velikega\njezera pa je 48,52 m. Po dosedanjih meritvah pa je bilo le 41,5 m. Do te\nrazlike je verjetno prišlo zaradi računske napake prvih merilcev na akciji maja\nleta 1952 in 1956 (zapisnikar in avtor meritev ter skic je bil Marjan Richter,\nna drugi pa Ivan Gams). V zapisniku opisuje: \"V Veliko jezero z desne\npriteka izpod skal močan potok\", kar pomeni, da je bila gladina vode\ntakrat in sedaj enaka.\n\n![Čep pred čiščenjem ...](https://jknm-novice.s3.eu-central-003.backblazeb2.com/misnica-kam-za-vraga-tece-vsa-ta-voda-19-10-2015/01_dsc00883_01.jpg)\n\n![in očiščeno nadaljevanje.](https://jknm-novice.s3.eu-central-003.backblazeb2.com/misnica-kam-za-vraga-tece-vsa-ta-voda-19-10-2015/02_img_8610_01.jpg)\n\nV jezero se je ponovno potopil Uroš Ilič, tokrat z velikimi\njeklenkami in večjo zalogo zraka. Potopil se je do globine 36 m, to pomeni, da\nje jama globoka kar 84 metrov. V jami smo naredili 21 vizur in 22 točk, dolžina\ncelotnega poligona je 183,17 m, skupna horizontalna dolžina jame pa je 151,44 m.\nČe dodamo še podvodni del, znaša dolžina jame kar 430 metrov in to Mišnico\npostavlja za najdaljšo jamo v občini Trebnje. Višinsko razliko do vode smo\nomenili, zanimiva pa je groba ocena prostornine jame, ki znaša kar 1596,73 kubičnih\nmetrov.\n\nUroš se je tokrat potopil trikrat. V odvodnem kanalu se sifon\nspušča do globine 36 m, nato pa se dviguje in po približno 150 m dolžine in\ndvigu za 20 m še vedno ni preplavan. Smer kanala gre proti vzhodu, med potopom\npa je krenil v mrtev kanal, v katerem ni več čutil tekoče vode. Kalnost vode je\nbila še večja kot ob prvem potopu.\n\n![Transport opreme.](https://jknm-novice.s3.eu-central-003.backblazeb2.com/misnica-kam-za-vraga-tece-vsa-ta-voda-19-10-2015/04_img_8633_01.jpg)\n\n![Priprava opreme.](https://jknm-novice.s3.eu-central-003.backblazeb2.com/misnica-kam-za-vraga-tece-vsa-ta-voda-19-10-2015/05_img_8647_01.jpg)\n\nDrugi potop je bil v severni pritočni sifon. Preplaval je dva\nsifona in se po približno 120 metrih ustavil pred tretjim. Vodni tok ni globok,\nnajgloblji je drugi sifon in sicer 10 metrov. Večinoma časa je plaval po\npovršju, v bistvu pa gre bolj za vodni rov s skalami.\n\nTretji potop je bil potop v Malo jezero, ki pa je prinesel\nrazočaranje. Kljub temu, da se je zdelo, kot da na drugi strani slišimo kapljanje\nvode, je po dobrih desetih metrih naletel na zasut sifon, ki zapira\nnadaljevanje. Strop se sicer nekajkrat dvigne nad vodo, vendar le za slabih 10\ncm.\n\n![Uroš med potopom.](https://jknm-novice.s3.eu-central-003.backblazeb2.com/misnica-kam-za-vraga-tece-vsa-ta-voda-19-10-2015/03_img_8616_01.jpg)\n\n![Transportna ekipa.](https://jknm-novice.s3.eu-central-003.backblazeb2.com/misnica-kam-za-vraga-tece-vsa-ta-voda-19-10-2015/06_img_8664_01.jpg)\n\nIlič je informativno meril tudi temperaturo vode in sicer\ndotočnega sifona, ki ima kar 12 stopinj Celzija. To pomeni, da voda ne teče dolgo\nčasa pod zemljo, kar je nekoliko nenavaden podatek. Temperaturo južnega\ndotočnega potoka ni meril, temperatura vode v odtočnem sifonu pa z globino\npada, kar pomeni, da sta druga dva pritočna toka bolj hladna. Ob obisku leta\n1956 (Ivan Gams, Franc Velkavrh, Nada Čadež, A. Horvat, Andrej Baraga) so\nmerili tudi temperaturo vode, O<sub>2</sub>\n(16,3 mg/l), pH (7,4), celokupno trdoto (14,0 Ntº) in karbonatno trdoto (13,2 Ntº)\nter CaO (79,7 mg/l), temperatura vode pa je bila 9,8 º C.\n\nGamsa je zanimalo predvsem to, kam teče ta voda, ki jo je po\nsedanjih raziskavah res veliko. Ocenil je, da povezave med Mišnico in ponornimi\njamami v Globodolu zagotovo ni, prav tako pa je zapisal, da verjetno ne gre v\nPrečno. Je pa na koncu dodal, da je res veliko vprašanje, kam se steka potok iz\nMišnice, s tem da je takrat operiral s podatkom, da je gladina vode na višini\n178,4 m, jez v Luknji pri Prečni (pri hidrocentrali), kjer izvira voda, pa je\nna višini 173 m. Sedaj pa dodamo še novi podatek o globini gladine Velikega\njezera, to je 48,52 m. Gamsova ekipa je namerila globino 41,55 m, pomeni to, da\nje nivo vode še sedem metrov nižje, torej na 171,4 metra, kar odpira še večjo\nneznanko. Ob vsem tem moramo dodati, da podvodni tekoči vodi sledimo tudi na\nzačetku podvodnega toka v Novakovi jami pod Knežjo vasjo in v izvirni jami\nŽibrščica pri Dobrniču.\n\nPotapljaške akcije se bodo verjetno nadaljevale spomladi, v\nzimskem času pa bo treba še dodatno preiskati področje in poiskati dihalnike\nter nove poti v podzemlje celotnega področja okoli Mišnice in to v smeri\nVrbovca, Podlipe in očitno tudi Dobrave. V smeri Podlipe bo treba s kopalnimi\nakcijami poizkušati v Gmajnski jami 1 in 2 (ko stoji voda v vhodnem breznu\nMišnice, je voda tudi v obeh jamah) ter v zasutem brezno sredi travnika na\nKavcah.\n\n![Gmajnska jama 1.](https://jknm-novice.s3.eu-central-003.backblazeb2.com/misnica-kam-za-vraga-tece-vsa-ta-voda-19-10-2015/11_gmajna_1_01.jpg)\n\n![Gmajnska jama 2.](https://jknm-novice.s3.eu-central-003.backblazeb2.com/misnica-kam-za-vraga-tece-vsa-ta-voda-19-10-2015/12_gmajna2_01.jpg)\n\n![Zasuto brezno na Kavcah.](https://jknm-novice.s3.eu-central-003.backblazeb2.com/misnica-kam-za-vraga-tece-vsa-ta-voda-19-10-2015/13_kavce_zasuto_brezno_01.jpg)\n\nV smeri proti Vrbovcu je perspektivno kopanje v Dvojnem\nbreznu (Požiralnik na Mišnicah), kjer ob visoki vodi prav tako privre voda iz\npodzemlja. V smeri Podlipe sta locirana že dva dihalnika – najperspektivnejši je\nna dnu velike udornice, kjer se po pripovedovanju domačinov občasno sliši šum\nvode.\n\n![Požiralnik v Mišnicah.](https://jknm-novice.s3.eu-central-003.backblazeb2.com/misnica-kam-za-vraga-tece-vsa-ta-voda-19-10-2015/14_poziralnik_v_misnicah_01.jpg)\n\n![Pozicija okoliških jam.](https://jknm-novice.s3.eu-central-003.backblazeb2.com/misnica-kam-za-vraga-tece-vsa-ta-voda-19-10-2015/misnice_karta1_copy.jpg)\n\nMorda za konec še podatek o\nkoličini vode v Mišnici. Ekipa Ivana Gamsa je leta 1956 ocenila, da znaša\npritok vode z juga okoli 8 do 10 l/s, pritok iz smeri Vrbovca je močnejši, tu\npa je še tretji, kar bi potem po zelo laičnih in grobih ocenah pomenilo, da znaša\npritok vode v Veliko jezero v Mišnici med 30 in 40 litri na sekundo. Kam za\nvraga teče vsa ta voda in to je vprašanje za geografe, geologe, biologe in\ndruge strokovnjake. Vprašanje za njih in še večje za nas jamarje.\n\nUroš Ilič, Dare Hribar (oba JK Krka), Jošt Bukovec, Peter\nGliha, Primož Paterneš, Zdravko Bučar in Tomaž Bukovec."
  },
  {
    "id": 397,
    "markdown": "# Brezno pri bolnici Zgornje Lašče\n\nNa Kočevskem Rogu so v času druge svetovne vojne delovale\nštevilne partizanske bolnice. Na območju nedaleč Podstenic sta delovali dve, bolnica\nSpodnje Lašče in bolnica Zgornje Lašče. Bolnico Spodnje Lašče so začeli graditi\n2. februarja 1943 v gozdu nad Podstenicami. Gradnja je bila dokončana marca\n1943. Bolnico je med nemško ofenzivo 28.10.1943 odkrila in požgala nemška\nvojska. Žrtev med ranjenci ni bilo, saj so jih pravočasno preselili in skrili. Bolnico\nZgornje Lašče so začeli graditi konec maja 1943 na območju Kunča, ker prostor\nbolnice Spodnje Lašče niso več smatrali za najbolj varno. Da je bila odločitev\npravilna, je potrdilo njeno odkritje in požig. Bolnica Zgornje Lašče je bila\ndograjena junija 1943 (Štangelj, 2015). Zamisel je bila ta: stara postojanka\nSpodnje Lašče bi sprejemala vse ranjence. Tam bi se izvršila triaža in bi se\nnepokretni ranjenci potem odnesli v eno uro oddaljeno novo postojanko Zgornje\nLašče, ki so bile same po sebi nekak bunker, ker so bile dobro skrite v manjši\ndolinici, obkroženi s skalami. Posebnost postojanke Zgornje Lašče je bilo\nstranišče. V bližini barake, oddaljene od nje 25 m so na pobočju hriba nad\ndolinico našli navpično jamo. To so prekrili s tramovi, nad njo postavili\npokrito običajno stavbo za stranišče z desko in stopničastim dohodom. Vso\nstavbo so zamaskirali s smrekami. Iz tega prostora si imel krasen razgled po\nvsej postojanki, dočim te gori niso videli (Novak, 1982). Bolnica Zgornje Lašče\nje delovala do marca 1945 in nikoli ni bila odkrita. Takrat so jo izpraznili.\nOb nemško-domobranski ofenzivi v Kočevskem rogu v aprilu 1945 so prazno bolnico\nodkrili in požgali (Štangelj, 2015). Prostor\nbolnice Zgornje Lašče je bil pozabljen, a je Blažu Štanglju uspelo skromne\nostanke bolnice novembra 2014 najti. Obenem je našel tudi domnevno brezno, ki\nso ga uporabljali za stranišče.\n\nV soboto, 24. oktobra 2015, je\nBlaž pokazal lokacijo brezna, ogledali smo si še prostor bolnišnice, kjer je\nBlaž pokazal številne ostaline, ki so nakazovale obstoj bolnice na tem mestu:\nostanki štedilnika, razne kovinske predmete, opeke, ostanki zidanega ognjišča …\nObenem je pokazal lokacijo še enega brezna, na katerega je naletel pri iskalni\nakciji.\n\n![Angelca in Boro na območju nekdanje bolnice Zgornje Lašče. Foto Blaž Štangelj.](https://jknm-novice.s3.eu-central-003.backblazeb2.com/brezno-pri-bolnici-zgornje-lasce-02-11-2015/slika_1.jpg)\n\n![Vhod v brezno-stranišče, v dolini lokacija bolnice (narisana hiška). Foto Blaž Štangelj.](https://jknm-novice.s3.eu-central-003.backblazeb2.com/brezno-pri-bolnici-zgornje-lasce-02-11-2015/slika_2.jpg)\n\nŽe naslednji dan smo se v isti\nsestavi dobili ter raziskali obe brezni. Seveda je bilo najbolj zanimiva\nraziskava brezna, ki so ga domnevno uporabljali za stranišče. Spustil sem se v\n14 m globoko brezno, na dnu je bila le prst oziroma humus, tla so v obliki\nnasipnega stožca padala še 3 m globlje.\n\n![Pogled v brezno. Foto Blaž Štangelj.](https://jknm-novice.s3.eu-central-003.backblazeb2.com/brezno-pri-bolnici-zgornje-lasce-02-11-2015/slika_3.jpg)\n\nV tleh ob steni sem naredil za dobrih\npol metra globoko sondo, v kateri sem našel, poleg številnih govejih kosti tudi\nvečje število raznih predmetov: naboj, stekleničko, preperele ostanke konzerv in\npodplatov, kovinsko ploščico, lončenino …\n\n![Predmeti iz brezna. Foto Borivoj Ladišić.](https://jknm-novice.s3.eu-central-003.backblazeb2.com/brezno-pri-bolnici-zgornje-lasce-02-11-2015/slika_4.jpg)\n\nS tem je bilo dokazano, da je\nbrezno res služilo za stranišče ter za odstranjevanje vseh odpadkov iz bolnice,\nkajti okoli bolnice se ni smelo odlagati nobenih odpadkov. Vedno se je našlo\nkakšno primerno mesto za ta namen, najbrž kakšna globel v bližini. V tem\nprimeru je to bilo prav tisto brezno-stranišče. Številne goveje kosti iz\nkuhinje (in najbrž tudi drugih domačih živali) in odvržene v brezno so dokaz za\nto.\n\n![Zanimiv posnetek od vhoda do dna, kjer kopljem v tleh. Foto Blaž Štangelj.](https://jknm-novice.s3.eu-central-003.backblazeb2.com/brezno-pri-bolnici-zgornje-lasce-02-11-2015/slika_5.jpg)\n\n![Del najdb na »rostfraj« kovinski ploščici ter kup govejih kosti. Foto Borivoj Ladišić.](https://jknm-novice.s3.eu-central-003.backblazeb2.com/brezno-pri-bolnici-zgornje-lasce-02-11-2015/slika_6.jpg)\n\n![Blaž fotografira najdbe. Foto Borivoj Ladišić.](https://jknm-novice.s3.eu-central-003.backblazeb2.com/brezno-pri-bolnici-zgornje-lasce-02-11-2015/slika_7.jpg)\n\nSledila je še raziskava v 500 m\noddaljeno brezno z globino 20 m, ki je v notranjosti lepo zasigano.\n\n![Vhod v 20 metrov globoko brezno. Foto Blaž Štangelj.](https://jknm-novice.s3.eu-central-003.backblazeb2.com/brezno-pri-bolnici-zgornje-lasce-02-11-2015/slika_8.jpg)\n\nSodelovali smo Blaž Štangelj, Angelca\nPajk in Borivoj Ladišić.\n\nLiteratura:\n\n- undefined\n- undefined"
  },
  {
    "id": 417,
    "markdown": "# Čaganka - rudarjenje v Južnem rovu\n\nV soboto, 9. aprila 2016, mi je po dolgem času spet uspelo priti v Čaganko. Za akcijo sva se s Tomom že dlje časa dogovarjala, a mi čas prej tega ni dopuščal. Kot rečeno sva se tokrat končno uskladila in se okoli 8.30 ure spustila v jamo. Do Južnega rova sva bila dokaj hitro, potem pa še peš do delovišča skozi Gorenjski prehod, pa spet malo pokonci in potem plazenje skozi naslednji daljši prehod (ne vem imena). No, tu je bilo pa že malo bolj pestro. Gor, dol, levo, desno, predvsem pa po trebuhu. S transportko še malo težje, a brez večjih problemov in vaaau, že smo čez v zame novih delih. Lepo, ni kaj, saj je v Čaganki takega okrasja zelo malo - še največ v Klepčevem nadaljevanju in Dvorani netopirjev. A tudi to okrasje je bilo že delno \"zaflakano\", očitno je nekaterim zelo težko gledati pod noge, kam stopiti.\n\n![Črni kos.](https://jknm-novice.s3.eu-central-003.backblazeb2.com/caganka-rudarjenje-v-juznem-rovu-13-04-2016/slika_1.jpg)\n\n![Profil Toma - sebek (selfi po domače).](https://jknm-novice.s3.eu-central-003.backblazeb2.com/caganka-rudarjenje-v-juznem-rovu-13-04-2016/slika_2.jpg)\n\n![Delovišče pred akcijo.](https://jknm-novice.s3.eu-central-003.backblazeb2.com/caganka-rudarjenje-v-juznem-rovu-13-04-2016/slika_3.jpg)\n\nPrišla sva do delovišča in se takoj lotila posla - je bilo treba še počistiti od zadnjič, potem pa vse od začetka. Eden koplje in čisti delovišče, drugi pod njim umika naprej. Glede na orodje sem se na momente počutil kot arheolog, ki koplje po zemlji, da bi našel kako starino. Delo nama je šlo dobro od rok in sva v tistih nekaj urah, ki sva jih prebila v jami, kar nekaj premaknila. Uspelo nama je odkopati za slab kubik materiala, tako da se je prostor na delovišču znatno povečal in vidi se, kaj nas čaka v prihodnje. Rov se še vedno dokaj strmo dviguje pod strop in je deloma zarušen s podornim kamenjem, v glavnem pa z nanosi zemlje, pomešanimi z gruščem. Zaradi majhnih temperaturnih razlik je bil tudi prepih bolj blag. Iz jame sva prišla malo pred sedmo zvečer.\n\n![Delovišče po akciji.](https://jknm-novice.s3.eu-central-003.backblazeb2.com/caganka-rudarjenje-v-juznem-rovu-13-04-2016/slika_4.jpg)\n\n![Izležavanje po akciji.](https://jknm-novice.s3.eu-central-003.backblazeb2.com/caganka-rudarjenje-v-juznem-rovu-13-04-2016/slika_5.jpg)\n\n![Razmislek o nadaljnih ukrepih.](https://jknm-novice.s3.eu-central-003.backblazeb2.com/caganka-rudarjenje-v-juznem-rovu-13-04-2016/slika_6.jpg)\n\nSkratka, po dolgem času je bila zame spet ena uspešna akcija, bo pa potrebno prekopati še kar nekaj metrov, preden bo spet kaj novega. Rudarila sva Jože Tomšič in Andrej Gašperič."
  },
  {
    "id": 433,
    "markdown": "# Zverinjačke rupe 2016\n\nZverinjačke rupe so, kot že samo ime namiguje, res divje kraško površje na Lovćenu v Črni gori. Območje je prepredeno s strmimi vrtačami in udornicami, velikih vhodnih brezen kar mrgoli. To območje se nahaja med 1250 in 1500 metrov nad morjem. Pri tem je besedna zveza »nad morjem« mišljena skoraj dobesedno, saj se na jugozahodnem delu površje strmo spušča proti Kotorskem zalivu. Vsa voda iz tega območja se po vsej verjetnosti odvaja proti izvirom v Kotorju, kar pomeni krepko preko 1000 metrov globinskega potenciala jam. In ravno sredi tega se odpira jamski sistem Pala skala.\n\n![Pogled proti najvišjem vrhu\nLovćena – Štirovniku (1749 m).](https://jknm-novice.s3.eu-central-003.backblazeb2.com/zverinjacke-rupe-2016-19-08-2016/1.jpg)\n\nPrvo odpravo na to območje je organiziral Jamarski klub Brežice leta 2010. Takrat so odkrili vhod v Palo skalo ter jamo raziskali do globine  –185 metrov. Naslednja odprava je sledila šele 4 leta kasneje in tej sem se kot edini predstavnik JKNM pridružil tudi sam. Jamo smo raziskali do globine  –450 metrov. Kako je potekala tista odprava, si lahko preberete v tej <a href=\"/novica?id=358\" target=\"_blank\">novički</a>. Na zadnji akciji te odprave smo ostali pred večjim breznom, vendar za spust vanj takrat nismo imeli več opreme in časa. Od takrat so nam misli uhajale k tem breznu in s časom so dimenzije in globine brezna postajale vse večje in večje. Na koncu smo sanjali, da kamen leti 10 sekund in da je brezno globoko krepko čez 100 metrov ... Zato je končno dozorela ideja o tretji jamarski odpravi na to območje.\n\nOdpravo smo zastavili kot skupno akcijo več jamarskih klubov iz Slovenije, pridružili so se nam tudi posamezniki iz drugih držav. Glavni koordinator odprave je še naprej ostal Jamarski klub Brežice, vodenje pa je, kot že do sedaj, prevzel Jure Tičar. Jedro odprave smo poleg Jureta tvorili še Marko Erker (JD Logatec), Leopold Bregar (JK Krka) in moja malenkost, ki smo edini preživeli polna dva tedna na Lovćenu – ostali so se nam pridružili bodisi prvi, bodisi drugi teden. Prvi teden so bili z nami še Vasja Zaman in Tjaša Zupin (JD Carnium Kranj), Damijan Šinigoj in Tomaž Grdin (JKNM), ter Yuri in Tatiana Schwartz z otrokoma Olgo in Sašo, ter Yurijev oče Boris (vsi Novosibirsk Diggers) iz Rusije/Švedske. Drugi teden odprave so se nam pridružili še Aleš Orešar, Rok Baškovč in Tommy Kolman (vsi JK Brežice) ter Anže Tomšič (JKNM).\n\n![Kombi JRS po končanem\nzlaganju (basanju).](https://jknm-novice.s3.eu-central-003.backblazeb2.com/zverinjacke-rupe-2016-19-08-2016/2.jpg)\n\n![Taborni prostor.](https://jknm-novice.s3.eu-central-003.backblazeb2.com/zverinjacke-rupe-2016-19-08-2016/3.jpg)\n\n![Šini in Tomi pred vstopom v\njamo.](https://jknm-novice.s3.eu-central-003.backblazeb2.com/zverinjacke-rupe-2016-19-08-2016/4.jpg)\n\nV veliko pomoč, predvsem pri logistiki in skrbi za taborni prostor, so nam bili tudi letos predstavniki črnogorske jamarske zveze z njihovim predsednikom Veselinom Mijuškovićem na čelu. Pri raziskovanju in vseh aktivnostih v taboru so pomagali še jamarji Danijela Šćepanović, Jasmina Joksović, Željko Barac in Ana Mijanović.\n\n![Veso je večinoma skrbel za\ntaborno prehrano.](https://jknm-novice.s3.eu-central-003.backblazeb2.com/zverinjacke-rupe-2016-19-08-2016/8.jpg)\n\nKot se za pravo jamarsko odpravo spodobi, so se nam načrti porušili že takoj na začetku, preden smo sploh zapustili državo. Jamarska reševalna služba Slovenije nam je namreč prijazno odstopila svoj kombi za čas odprave, ki smo ga nameravali vpresti še v avtomobilsko prikolico. Ta je bila napolnjena z razno taborno in jamarsko opremo. Ko smo do polnega naložili še kombi z vso preostalo opremo in zapeli prikolico za kljuko, smo ugotovili, da kombi nima tretje tablice. Vajeni reševanja težav in opogumljeni s treningi tetrisa v mladih letih, smo vso robo še enkrat zložili iz kombija in prikolice ter vse skupaj zbasali v kombi, da je pokal po vseh varih. In tako smo se odpravili na pot. Najprej do Paklenice, kjer smo zvečer prespali, in naslednji dan v soboto do tabornega prostora na Lovćenu. Nedelja je v glavnem minila v duhu urejanja tabornega prostora (postavljanje tuširnice, WC –ja, kuhinje, ...), popoldne pa sta se Marko in Šini odpravila opremit Palo skalo do globine 185 metrov. Na koncu dneva smo dobili očiten dokaz, da smo jamarji že polovično prilagojeni na večno temo (kot naša pijavka v Čaganki), saj smo si čisto vsi pridelali kar dobre sončne opekline.\n\n![Učinek sonca na jamarjev\nhrbet.](https://jknm-novice.s3.eu-central-003.backblazeb2.com/zverinjacke-rupe-2016-19-08-2016/6.jpg)\n\nV ponedeljek in torek smo opremili jamo do  –450 metrov globine, kjer smo se leta 2014 ustavili. Yuri in Tatiana sta napeljala žico za jamski telefon do globine  –270 metrov, Šini, Tomi in Vasja so širili meander na  –200 metrov. V sredo je Damijan nadaljeval svoje delo skupaj s Tomijem. Marko in jaz sva se odpravila opremit novo brezno v nadaljevanju, Jure in Vasja pa sta nosila opremo za bivak, ki bi ga postavili na primernem mestu v nižjih delih jame. Izkazalo se je, da je skrivnostno brezno naše domišljije globoko okoli 70 metrov, na njegovem dnu pa je bil velik podor. Ker ni bilo videti očitnega nadaljevanja, smo se usmerili v krajši kamin (10 m), za katerim je zijala praznina. Ko ga je Marko preplezal, smo vsi zdirjali za njim, saj se je zadaj slišal samo odmev Markovih navdušenih krikov. Vstopili smo v ogromno dvorano dimenzij 80 x 50 metrov in z višino preko 50 metrov. Nekaj časa smo se potikali med ogromnimi podornimi bloki, potem pa določili primerno mesto za postavitev bivaka, ki smo ga tudi zravnali. Odločitev je bila, da naslednjič pregledamo možna nadaljevanja v podoru pod breznom in preplezamo kamin na eni strani velike dvorane.\n\n![Vso\nopremo je bilo treba do jame (20 minut hoje) znositi na hrbtu.](https://jknm-novice.s3.eu-central-003.backblazeb2.com/zverinjacke-rupe-2016-19-08-2016/7.jpg)\n\n![Jure\npred relativno širokim prehodom v jami.](https://jknm-novice.s3.eu-central-003.backblazeb2.com/zverinjacke-rupe-2016-19-08-2016/9.jpg)\n\nČetrtek je bil namenjen za počitek in celotna ekipa se je odpravila na morje (razen Vesa in Jasmine, ki sta varovala tabor). Najprej smo se najedli pice v Cetinju (kar je bila dobrodošla sprememba od taborne kuhinje), potem pa smo se odpravili iskat rajsko plažo v Budvi. Po eni uri vožnje gor in dol ob obali smo se zadovoljili z betonsko plažo, v džungli senčnih marel in nešteto turistov. Na srečo smo se jim zdeli malo sumljivi, zato so nam odstopili nekaj prostora. Morska voda je še kako dobro dela številnim odrgninam in modricam po telesu.\n\n![Na obisk je prišla tudi\nČrnogorska mladinska nogometna reprezentanca.](https://jknm-novice.s3.eu-central-003.backblazeb2.com/zverinjacke-rupe-2016-19-08-2016/13.jpg)\n\n![Yuri z Olgo in Sašo.](https://jknm-novice.s3.eu-central-003.backblazeb2.com/zverinjacke-rupe-2016-19-08-2016/14.jpg)\n\nV petek smo načrtovali, da bi prvič prespali v bivaku na  –530 metrov globine. Prva sta se v jamo odpravila Marko in Yuri, za njimi pa še Jure, Danijela in jaz, ki smo služili Tomiju kot asistenti pri fotografiranju vhodnih delov jame. Kmalu sta nas dohitela Damijan in Poldi, ki sta skupaj z Danijelo nadaljevala izgradnjo predora skozi meander. Jure, Tomi in jaz smo nadaljevali pot proti dnu, sproti pa naredili še nekaj posnetkov. Od  –350 metrov naprej smo od Marka in Yurija prevzeli napeljevanje žice, ona dva pa sta se odpravila izmerit nove dele. Inštalacijska dela so v jami kar zamudna, tako da smo v bivak prispeli že pozno popoldne. Tam smo poizkusili jamske specialitete iz lonca (kuskus v goveji juhi s tuno) in nadaljevali z urejanjem bivaka ter fotografiranjem ogromne dvorane. Ker je v bivaku prostora samo za tri jamarje, sva se po foto akciji s Tomijem vrnila na površje, ostali pa so prespali prvo noč v bivaku. V soboto je podzemna ekipa našla prehod v vodni meander med podornimi bloki pod 70 –metrskim breznom. Namerili so 135 m novih delov, ustavila pa jih je večja vertikala in ožina, skozi katero se je stlačil samo Marko. Na površju smo med tem izvedli primopredajo moštva, saj so nas zapustili Yuri in Tatiana z otroci ter Damijan in Tomi, zamenjali pa so jih Aleš, Rok, Tommy in Anži.\n\n![V jami je med 3 in 5\nstopinj Celzija.](https://jknm-novice.s3.eu-central-003.backblazeb2.com/zverinjacke-rupe-2016-19-08-2016/10.jpg)\n\nV nedeljo sem takoj izkoristil novo energijo in z Anžijem sva se odpravila z opremo za širjenje na dno. Razširila sva vse ozke dele, ki so oteževali prehod v res lep vodni meander. Po širjenju sva se vrnila v bivak in si privoščila spanec pravičnega, saj sva spala skupaj 10 ur! V ponedeljek dopoldne sva opremila več krajših stopenj v meandru in se spustila do globine okoli  –640 metrov. Tam nama je zmanjkalo vrvi, zato sva se vrnila na površje. Na poti sva že srečala Jureta in Roka, otovorjena z dodatnimi vrvmi, namenjenimi za nadaljevanje raziskovanja. V meandru na  –200 m sva srečala še Marka in Poldija, ki sta končevala predor. Po celem tednu širjenja meandra so bili res vidni rezultati, saj je bil ta sedaj veliko bolj prehoden, kot na začetku. Vloženega je bilo res ogromno dela. Na dnu je Juretu in Roku uspelo opremiti še cca. 10 –metrsko stopnjo, pred katero sva se ustavila z Anžijem, potem pa sta prišla do čepa iz blata in kamenja, ki je zapiral nadaljevanje jame. Vrnila sta se v bivak, kjer sta prespala. V torek so Jureta in Roka na dnu zamenjali Marko, Aleš in Tommy, ki so izmerili vse nove dele jame. Namerili so  –662 metrov globine do trenutnega čepa. Nadaljevanje je sicer izredno perspektivno, saj je iz razpoke nad čepom čutiti močan prepih. Bo pa potrebnega nekaj dela, da se bo naslednje leto čep prekopal. Na površju so ta dan Poldi, Danijela in Anži dokončno raziskali in izmerili tudi brezno Direktor, ki se konča v podoru pri zelo solidnih  –170 metrih globine.\n\n![Jamski bivak je zgrajen po\nstandardih za tri ljudi oziroma štiri jamarje.](https://jknm-novice.s3.eu-central-003.backblazeb2.com/zverinjacke-rupe-2016-19-08-2016/11.jpg)\n\n![»Manjši« prodnik v spodnjem\nmeandru ( –600 m).](https://jknm-novice.s3.eu-central-003.backblazeb2.com/zverinjacke-rupe-2016-19-08-2016/12.jpg)\n\nSreda je bila dan za razopremljanje jame. Ekipa, ki je prespala v bivaku, je pospravila bivak in razopremila jamo do  –450 metrov. Tam sva jih počakala midva z Anžijem in prevzela razopremljanje. Skupaj smo se prebijali do meandra na  –200 metrov, kjer smo dobili okrepitve v Juretu, Danijeli in Poldiju. Presenetili so nas v improvizirani »Kafani kod Balvana«, kjer so nas postregli s Snickersi in čajem. To nam je vlilo novih moči in skupaj smo jamo razopremili do izhoda. Zadnjih 100 metrov sva z Anžijem vlekla vsak po okoli 35 kg opreme v transportkah. Skupno smo iz jame potegnili okoli 150 kg opreme.\n\n![Iz jame smo v enem dnevu\nznesli 14 transportk (150 kg).](https://jknm-novice.s3.eu-central-003.backblazeb2.com/zverinjacke-rupe-2016-19-08-2016/15.jpg)\n\nZadnji dnevi odprave so minili predvsem v pospravljanju tabora in opreme ter počitku in regeneraciji. V petek je nastopil tudi večer za sprostitev napetosti, ki so se nabrale v preteklih dveh tednih. Tako smo med drugim v globokem stanju duhovne zamaknjenosti sredi noči tekali čez žerjavico in polagali jamski telefon med šotori v taboru ... Na srečo se je, razen nekaj opeklinskih mehurjev na nogah in ožganih dlak, vse končalo brez hujših posledic. V soboto je sledila še vožnja do Paklenice, kjer smo prenočili, in v nedeljo odhod domov. Za zaključek nas je Sanja v Dobenem pričakala z uradno torto odprave Zverinjačke rupe 2016. To smo potem ceremonialno pojedli in tako simbolno zaključili z letošnjo odpravo.\n\n![Uradna torta odprave.](https://jknm-novice.s3.eu-central-003.backblazeb2.com/zverinjacke-rupe-2016-19-08-2016/16.jpg)\n\nČe potegnem črto, smo letos dosegli kar zgledno globino. Predvsem pa smo tlakovali pot za naslednjo odpravo, saj je sedaj v jamo napeljana žica za telefon, na  –530 metrov je postavljen bivak, jama pa je sedaj kar zgledno opremljena s pritrdišči.\n\nNa koncu bi se rad zahvalil vsem udeležencem odprave, saj smo skupaj preživeli res lepa dva tedna, vsak od nas pa je v skupni uspeh vložil velik del sebe. Zahvalil bi se tudi vsem, ki so nam pomagali pri organizaciji te odprave, predvsem Jamarski reševalni službi za izposojo kombija ter ostalim podjetjem in posameznikom, ki so omenjeni na uradni strani odprave: www. zverinjacke –rupe.si\n\nPala skala, do drugega leta, na svidenje!\n\nFotografije: Marko Erker, Jure Tičar, Damijan Šinigoj, Rok Baškovč\n\n<b>Klemen Mihalič</b>\n\n## Dodatek 20. avgust 2016\n\nV nadaljevanju še nekaj izvrstnih fotografij Tomaža Grdina, ki pokažejo prave dimenzije osvojenih podzemnih prostorov. Med ogledom ne spreglejte, da so tiste drobne svetle pikice jamarji ;-)\n\n<b>Marko Pršina</b>\n\n![60-metrsko brezno na globini -115 metrov.](https://jknm-novice.s3.eu-central-003.backblazeb2.com/zverinjacke-rupe-2016-19-08-2016/1_01.jpg)\n\n![Zagozden balvan na globini - 340 metrov.](https://jknm-novice.s3.eu-central-003.backblazeb2.com/zverinjacke-rupe-2016-19-08-2016/2_01.jpg)\n\n![Življenje jamskih taboriščnikov.](https://jknm-novice.s3.eu-central-003.backblazeb2.com/zverinjacke-rupe-2016-19-08-2016/3_01.jpg)\n\n![Mogočna dvorana na globini - 515 metrov.](https://jknm-novice.s3.eu-central-003.backblazeb2.com/zverinjacke-rupe-2016-19-08-2016/4_01.jpg)\n\n![V ozadju dvorane je viden kamin, kjer je tudi eno izmed možnih nadaljevanj.](https://jknm-novice.s3.eu-central-003.backblazeb2.com/zverinjacke-rupe-2016-19-08-2016/5_01.jpg)\n\n![Ponekod v dvorani so vidni odtrgani bloki s stropa v velikosti stanovanjske hiše.](https://jknm-novice.s3.eu-central-003.backblazeb2.com/zverinjacke-rupe-2016-19-08-2016/6_01.jpg)\n\n![Fotografija prehoda med zadnjim 70-metrskim breznom in mogočno dvorano.](https://jknm-novice.s3.eu-central-003.backblazeb2.com/zverinjacke-rupe-2016-19-08-2016/7_01.jpg)"
  },
  {
    "id": 416,
    "markdown": "# Očistili smo Schaffeichloch\n\nČiščenje\n20 metrov globoke jame Schaffeichloch pri Koprivniku je končano. Jama\nse nahaja tik ob cesti proti Planini in Semiču, nekaj kilometrov iz Koprivnika.\nPo grobih ocenah smo v jami pričakovali okoli 55 kubičnih metrov odpadkov\noziroma okoli 8 ton. Po zaslugi močne ekipe in motoriziranega dviga s pomočjo\ndvigala z dvigalno roko in vitlom (HIAP) smo čiščenje končali že prvi dan (2.\naprila), čeprav je zadnji dvig potekal praktično že v temi - načrtovali smo\nsicer dva delovna dneva čiščenja. Sedemnajstim jamarjem JK Novo mesto je uspelo\nnapolniti 5 kontejnerjev različnih odpadkov – tehtanje\nje pokazalo da je bilo 200 kg kovinskih odpadkov in 6.340 kg mešanih odpadkov.\nČiščenje je potekalo od zgodnjega jutra do pozne noči. V jami je bila ekipa\nsestavljena iz treh jamarjev, v jamo pa smo se skupaj spustili 25 krat – iz jame\nsmo opravili 43 dvigov. Odpadke smo najprej dvigali s pomočjo kovinske košare v\nvelikosti približno 1 x 1 x 1 meter, kasneje pa smo morali vse odpadke nalagati\nv plastične 200 litrske sode. Poleg različnih kovinskih odpadkov je bilo v jami\nzelo veliko plastične embalaže senenih bal ter drugih plastičnih predmetov, neverjetno\nveliko zavojev napolitank, gospodinjska oprema, Tomosov moped, dve gumi velikega\ngozdarskega traktorja, mrhovina v vrečkah ter drugo. Ostankov iz druge svetovne\nvojne nismo našli. Jamo smo očistili do skalnega podora.\n\n![Tomaž Grdin pripravlja dokumentarec o čiščenju jam in zato ima poseben privilegij: vožnjo na prečnici.](https://jknm-novice.s3.eu-central-003.backblazeb2.com/ocistili-smo-schaffeichloch-06-04-2016/ciscenje_1.jpg)\n\n![Kuhinja je bila naravnost odlična. Zanimiva pa so bila vprašanja glavni kuharici Jasni, ali je golaž pripravila doma in ga pogrela. Ne, skrivnost odličnega golaža ni le v dobri kuharici, mesu, sestavinah in vsem ostalim, ampak tudi v triurnem kuhanju na ognju. In veliki lakoti.](https://jknm-novice.s3.eu-central-003.backblazeb2.com/ocistili-smo-schaffeichloch-06-04-2016/ciscenje_2.jpg)\n\n![Gasilska slika dela udeležencev. Nekateri so v jami, drugi pa so svojo izmeno že končali.](https://jknm-novice.s3.eu-central-003.backblazeb2.com/ocistili-smo-schaffeichloch-06-04-2016/ciscenje_3.jpg)\n\n![V začetku so bili kosovni odpadki, potem pa se je čiščenje močno otežilo, saj so bili odpadki vse bolj stisnjeni in deloma že kompostirani. Ampak plastika je očitno nesmrtna.](https://jknm-novice.s3.eu-central-003.backblazeb2.com/ocistili-smo-schaffeichloch-06-04-2016/ciscenje_4.jpg)\n\n![Večje kosovne odpadke smo dvignili s kovinsko košaro.](https://jknm-novice.s3.eu-central-003.backblazeb2.com/ocistili-smo-schaffeichloch-06-04-2016/ciscenje_5.jpg)\n\nČiščenje jame je potekalo v sklopu projekta\nLife Kočevsko, cilj celotnega projekta pa je izboljšanje\noziroma vzpostavitev ugodnega stanja habitata za šest tarčnih vrst in\nizboljšanje stanja 1 tarčnega habitatnega tipa ( človeška ribica - proteus anguinus).\n\nLani smo v okviru tega projekta\npregledali onesnaženost 90 jam na območju Natura 2000 Kočevsko in 2,5 km pasu\nob njem. Med identificiranimi in popisanimi 90 jamami jih je bilo 12 uničenih\n(običajno z zasutjem; od tega so 4 jame povsem zasute z odpadki), 59\nonesnaženih (od tega 4 zasute z odpadki), 23 jam pa je čistih. V najbolj\nonesnaženi (Jama pri križu ob cesti na Rigelj) je kar med 500 – 1.000 kubičnih\nmetrov odpadkov.\n\n![Spust košare v jamo je bil zaradi dimenzij jame nekoliko težji.](https://jknm-novice.s3.eu-central-003.backblazeb2.com/ocistili-smo-schaffeichloch-06-04-2016/ciscenje_6.jpg)\n\n![Na koncu je bilo mogoče nalaganje smeti le v plastične sode.](https://jknm-novice.s3.eu-central-003.backblazeb2.com/ocistili-smo-schaffeichloch-06-04-2016/ciscenje_7.jpg)\n\n![Umik med dviganjem. Miha Rukše in Borivoj Ladišić, ki ni le prvi med jamarskimi raziskovalci v Sloveniji, ampak tudi po letih starosti najbolj izkušen jamar.](https://jknm-novice.s3.eu-central-003.backblazeb2.com/ocistili-smo-schaffeichloch-06-04-2016/ciscenje_8.jpg)\n\n![Predstavljajte si, koliko časa bi porabili za ročni dvig tako velike traktorske gume. Najmanj eno uro, z dvigalom pa je bilo to opravljeno v nekaj minutah.](https://jknm-novice.s3.eu-central-003.backblazeb2.com/ocistili-smo-schaffeichloch-06-04-2016/ciscenje_9.jpg)\n\n![Ve se, kaj Šini najraje dela ...](https://jknm-novice.s3.eu-central-003.backblazeb2.com/ocistili-smo-schaffeichloch-06-04-2016/ciscenje_10.jpg)\n\nKot je povedal biolog Andrej\nHudoklin, je stanje v podzemlju na širšem kočevskem območju dokaj\nproblematično. Močno je na habitate vplival rudnik rjavega premoga v Kočevju,\nzelo močan vpliv pa je imela tudi svinjska farma in večje farme goveje živine, problematična\nraba gnojil in gnojevke ter številne močno onesnažene jame. V šestdesetih letih\nsmo jamarji v nekaterih jamah beležili zelo velike populacije človeške ribice,\ncelo od 2 do 4 osebke na kvadratni meter, danes pa jih v teh jamah praktično ni\nveč in v podzemlju tiktaka mini ekološka bomba. Odlagališča v jamah imajo zelo\nmočan vpliv na podzemne habitate, saj se skozi njih preceja in potem odceja v\npodzemlje močno onesnažena voda, tako da je tudi zaradi tega nujno očistiti\nnajbolj onesnažene. Širše kraško območje Kočevskega je povezano tako s porečjem\nKolpe, kot tudi reke Krke in je tudi zaradi širine vpliva samo onesnaževanje še\ntoliko bolj problematično in je sanacija nujna. Kajti to vodo ne \"pijejo\"\nle človeške ribice, ampak predvsem mi. Izginjanje človeških ribic je zato močan\nopozorilni znak, da gre za zelo resno onesnaženje. Proteusi namreč živijo tudi\ndo sto let in vidni padec populacije je resno opozorilo, ne le zaradi izginjanja\npodzemnih populacij, ampak tudi zaradi zdravja ljudi.\n\n![Smejoči Igor in palček Tom.](https://jknm-novice.s3.eu-central-003.backblazeb2.com/ocistili-smo-schaffeichloch-06-04-2016/ciscenje_11.jpg)\n\n![Z dobro ekipo in mehanizacijo se ne ustrašimo čiščenja nobene jame.](https://jknm-novice.s3.eu-central-003.backblazeb2.com/ocistili-smo-schaffeichloch-06-04-2016/ciscenje_12.jpg)\n\n![Ve se, kdo vse \"skup\" drži. Predsednik JK Novo mesto Zdravko Bučar.](https://jknm-novice.s3.eu-central-003.backblazeb2.com/ocistili-smo-schaffeichloch-06-04-2016/ciscenje_13.jpg)\n\n![Brez njega in njegovega stroja ne bi bili pol tako uspešni. Boštjan Jarc.](https://jknm-novice.s3.eu-central-003.backblazeb2.com/ocistili-smo-schaffeichloch-06-04-2016/ciscenje_14.jpg)\n\nV drugem delu projekta so v okviru predmetnega\njavnega naročila predvidene storitve sanacije šestih onesnaženih jam, vključno\nz odvozom odpadkov. Tako je JK Novo mesto v soboto, 2. aprila, očistil jamo\nSchaffeichloch, naslednje leto pa bomo Malo Stankovo jamo vzhodno od Šalke\nvasi, ki je jama s stalnim vodnim tokom, dolga 147 m in globoka 10 metrov.\n\nV projektu sodeluje tudi Društvo za raziskovanje jam Ljubljana, ki bo letos očistilo Vodno\njamo 1 (dolžina 239 m, globina 6 m) in Vodno jamo 3 pri Klinji vasi (d – 32 m,\ng – 4 m), naslednje leto pa še Smetljivo (d – 26, g – 12) zahodno od Kočevja\nter Oneško jamo (d 157, g – 50) vzhodno od Kočevja na Mali Gori."
  },
  {
    "id": 418,
    "markdown": "# Novi jamarski tečajniki\n\nTretji izziv za\nnas nadobudne jamarske tečajnike (Črt Bučar, Aleš Cvelbar, Barbara Grum,\nKristjan Grum in Sandi Vidrih) se je začel v nedeljo, 17. aprila 2016, v\nudornici Malisnica. Zgodaj zjutraj smo se skupaj s Tomažem Grdinom odpravili do\nudornice, kjer so nas pričakali ostali izkušeni jamarji, ki so nam pomagali in\nnam dajali napotke pri treningu vrvne tehnike ter prepletanju vozlov. Ker smo\ntečajniki vrvno tehniko plezanja preizkusili že v petek na stolpu gasilskega\ndoma, kjer je sedež Jamarskega kluba Novo mesto, smo se lahko kar takoj pogumno\nspustili v globino udornice.\n\nKer pa prostora za\nspust ni bilo za vseh pet, smo nekateri medtem pridno vadili že naučene vozle,\nseveda pa smo se naučili tudi nekaj novih, ki jih sedaj urno prepletamo in\nvadimo doma. Plezanje navzgor in spusti navzdol so nam šli že zelo dobro, nekaj\ntežav smo imeli le pri prehodu skozi prečnice, vendar so nam inštruktorji hitro\npomagali osvojiti tudi te, tako da smo na koncu plezali že skoraj kot pravi\njamarji.\n\n![Barbara in Aleš plezata pod ostrim Jožetovim očesom.](https://jknm-novice.s3.eu-central-003.backblazeb2.com/novi-jamarski-tecajniki-22-04-2016/slika_1.jpg)\n\n![Kristjan zamišljen na prečnici (brez skrbi, pomaga mu Uroš).](https://jknm-novice.s3.eu-central-003.backblazeb2.com/novi-jamarski-tecajniki-22-04-2016/slika_2.jpg)\n\nJože nam je\npokazal tudi zaprt vhod v Brajerjevo jamo, v katero se bomo mogoče kmalu podali\ntudi tečajniki, vendar takrat že kot pravi jamarji pripravniki, saj jama velja\nza eno najlepših na Dolenjskem po raznolikosti in številu kapnikov. Tako se je\nkončal naš drugi teden tečaja in že se veselimo naslednjega, ko se bomo spet\npodali na vrvi, tokrat v Stropnico.\n\n![Sandi pogumno proti vrhu](https://jknm-novice.s3.eu-central-003.backblazeb2.com/novi-jamarski-tecajniki-22-04-2016/slika_3.jpg)\n\nČrt Bučar, Aleš\nCvelbar, Kristjan Grum, Sandi Vidrih, Tomaž Grdin, Andrej Gašperič, Jože\nTomšič, Uroš Mervič, Primož Paterneš in Barbara Grum."
  },
  {
    "id": 419,
    "markdown": "# Jamarji pripravniki 2016\n\nV začetku aprila smo pri JKNM organizirali tečaj za jamarja\npripravnika, na katerega so se prijavili štirje kandidati in ena kandidatka.\nTečaj je potekal vse vikende do maja: ob petkih zvečer so se tečajniki\nseznanjali s teorijo (kaj so jame in kraški pojavi, kako se jih dokumentira,\nseznanili so se z jamsko floro in favno, izvedeli so vse o nevarnostih pri\njamarstvu ter kako se jim izogniti, pa o prvi pomoči pri nesrečah v jamah smo\njih seznanili …), že prvo nedeljo pa so obiskali Jazbino, da so spoznali,\nkakšni so občutki, ko te jama malce stisne. Naučili so se plezati po lestvicah,\nspoznali pomembnost komunikacije pri jamarstvu in se seznanili z varovanjem.\nPrve »korake« na vrvi so naredili kar na gasilskem stolpu, kjer je sedež kluba,\nnato smo jih pa že v plezalni vrtec Malisnica odpeljali, kjer so vrvno tehniko\npreizkusili tudi v naravnem okolju. Malce bolj zahteven trening v Stropnici smo\nzaradi močnega dežja prestavili kar v Čaganko. Tečajnike smo popeljali v\nNetopirjevo dvorano, da so se srečali tudi z dokaj zahtevno prečnico in se\nspoprijateljili z blatom, ki jih bo odslej kot dolenjske jamarje spremljalo do\nkonca kariere, potem je pa že prvomajski tabor Čaganka prišel, da so lahko na\nklubskem preverjanju znanja pokazali naučeno v Stropnici, v kateri smo\npostavili dokaj zahteven poligon. Ki so ga vsi uspešno obvladali in so se potem\nproti večeru za nagrado lahko spustili še v Dvojno katedralo. Ob ognju smo\npotem podelili diplome, pa tudi pločevinko ali dve piva so lahko odprli, več pa\nne, ker so se naslednji dan pa že spustili v Čaganko. Najbolj trmasti in\nvztrajni na kavo v Severni rov, malo manj trmasti pa do konca Sedemdesetmetrce\n…\n\n![](https://jknm-novice.s3.eu-central-003.backblazeb2.com/jamarji-pripravniki-2016-09-05-2016/izpit2016_jknm_01.jpg)\n\n![](https://jknm-novice.s3.eu-central-003.backblazeb2.com/jamarji-pripravniki-2016-09-05-2016/izpit2016_jknm_02.jpg)\n\n![](https://jknm-novice.s3.eu-central-003.backblazeb2.com/jamarji-pripravniki-2016-09-05-2016/izpit2016_jknm_03.jpg)\n\n![](https://jknm-novice.s3.eu-central-003.backblazeb2.com/jamarji-pripravniki-2016-09-05-2016/izpit2016_jknm_04.jpg)\n\nPoleg tečajnikov je na tečaj prihajalo še nekaj naših\nčlanov, ki so izpit naredili že v prejšnjih letih, pa potem malce »zaspali«, da\nso obnovili znanje, vmes smo se pa vsi, vključno z inštruktorji in ostalimi, ki\nso pomagali, tudi neizmerno zabavali!\n\n![](https://jknm-novice.s3.eu-central-003.backblazeb2.com/jamarji-pripravniki-2016-09-05-2016/izpit2016_jknm_05.jpg)\n\n![](https://jknm-novice.s3.eu-central-003.backblazeb2.com/jamarji-pripravniki-2016-09-05-2016/izpit2016_jknm_06.jpg)\n\n![](https://jknm-novice.s3.eu-central-003.backblazeb2.com/jamarji-pripravniki-2016-09-05-2016/izpit2016_jknm_07.jpg)\n\n![](https://jknm-novice.s3.eu-central-003.backblazeb2.com/jamarji-pripravniki-2016-09-05-2016/izpit2016_jknm_08.jpg)\n\nNa tečaju in pri izvedbi tečaja za jamarja pripravnika 2016\nsmo sodelovali: Damijan Šinigoj, Zdravko Bučar, Borivoj Ladišić, Andrej\nHudoklin, Jasna Šinigoj, Dejan Šenet, Matija Gašperšič, Klemen Mihalič, Jože Tomšič,\nAnže Tomšič, Uroš Mervič, Primož Paterneš, Andrej Gašperič, Črt Bučar, Aleš\nCvelbar, Kristjan Grum, Barbara Grum, Sandi Vidrih, Tomaž Grdin, Žiga Golob,\nJure Novak, Simon Brdar (vsi JKNM) ter Urban Slana in Jani Perovšek (JK Krka)."
  },
  {
    "id": 420,
    "markdown": "# Čaganka - prvomajsko jamarjenje z odličnimi rezultati\n\nKakor vsako leto smo tudi letos pri Čaganki organizirali\njamarski tabor in kakor že nekaj zadnjih let nam je bilo vreme le deloma\nnaklonjeno. Tabora se je udeležilo 25 jamarjev, v Čaganko pa so se odpravile 4\ndelovne ekipe. Že v petek popoldne so v Kalahari odšli Dejan, Vasja in Toni, ki\nso dvakrat prespali v bivaku in se na površje vrnili šele v nedeljo dopoldne.\nNjihova ekipa je v Kalahariju v fosilnem sifonu skopala nekaj metrov\nnadaljevanja, splezali pa so tudi kamin, za katerim se obeta »bypass« nižjemu\nin težje prehodnemu meandru. Dejan se je splazil 20 m daleč po ozkem rovu, ki\nsledi nadaljevanju Kalaharija. V soboto se je največ dogajalo na površju\nPoljanske gore, saj so tam potekali klubski izpiti, Anže in Klemen pa sta se že\nzjutraj spustila na trenutno dno širit meander. Prebila sta se kakšnih 6 m naprej in par metrov nižje\nter hkrati izmerila poligon novih delov od Kalaharija do dna. Kljub neštetim\ndelovnim akcijam in prelitem potu nam do 500 metrov globine še\nvedno manjka skoraj 30 m!\nVen sta pokukala še v istem dnevu, čeprav seveda pozno ponoči. Zjutraj so se\nnekaj za njima Jure, Tom, Andrej in Tomaž spustili v Južni rov širit ozek\nprehod v februarja odkriti novi dvorani in ga tudi prebili. Za njim so se\nodprle dvorane ogromnih dimenzij. Raziskali so glavno smer jame, zaustavila pa\njih je šele 20 metrska vertikalna stopnja. Ven so priblatarili okoli devete ure\nzvečer ravno na prebranec … V nedeljo smo se v jamo odpravili še Jure, Urbi in\nŠini, predvsem da izmerimo nove dvorane in opremimo vertikalno stopnjo z vrvjo,\nza nami pa še tečajniki – za nagrado za opravljene klubske izpite. So bili na\nhitrejši od nas, na površju so bili pred nami, mi smo namreč raziskali še par\nnovih dvoran in prenehali z raziskovanjem, ko nam je zmanjkalo vrvi. Namerili\nsmo skoraj 300 metrov\nnovih delov, tako je zdaj Južni rov dolg že fascinantnih skoraj 700 metrov! Posledično\nsmo ven priblatarili po enajsti ponoči, tako da smo prespali v bivaku, v\nponedeljek vse pospravili, podrli tabor in kot zadnji odšli domov …\n\n![Vasja, Toni in Dejan so bili najdlje v jami.](https://jknm-novice.s3.eu-central-003.backblazeb2.com/caganka-prvomajsko-jamarjenje-z-odlicnimi-rezultati-10-05-2016/1.jpg)\n\nBilanca tokratnega tabora je nadvse pozitivna: Čaganka se\nnadaljuje v vse smeri in globino, le delati bo potrebno. O posebnih vtisih ob\nnovih odkritjih pa zapis Jureta Tičarja v nadaljevanju.\n\n<b>Damijan Šinigoj</b>\n\nJamarski spomin ima povečini čudovito lastnost, da se\npopolnoma brezbrižno opredeli do preteklega trpljenja in ga večinoma spremeni v\nherojske zgodbe o zbijanju zob, arkad, ličnic in ostalih štrlečih priročnih\ndelov telesa, neverjetnih prepihih, ogromnih dvoranah, učinkovitih akcijah in\ntonah premetanega kamenja. Ker se takšne zgodbe dotaknejo slehernega in\npraviloma vzcvetijo v nedrjih Čaganke, je povabilo na prvomajski tabor\nnovomeških jamarjev kot vabilo dogodivščinam naproti.\n\nTako smo se tudi najbolj vzhodno trpeči jamarji pod zavetjem\nslovenskega sonca udeležili tokratnega kresovanja ob jami Čaganka, vendar\nkakšnega omembe vrednega kresa zaradi izlivajočega se neba nismo pričakali.\nDrugače pa je bilo v globinah Poljanske gore. V soboto smo se jamarji iz vseh\nkotičkov in koncev »lepe naše« napotili na različne fronte v jami. Tisti\nnajbolj »vode za vrat« željni so se napotili na dno v prekopavanje in\nkaminčkanje Kalaharija, spet drugi v širjenje meandra, ki počasi in vztrajno\npridobiva na »metrini« in »širini«. Delo je bilo v teh delih več kot uspešno in\nže nakazuje nova spoznanja in dognanja o tem, kako bi morala Čaganka izgledati,\nče bi si jo zamislil najbolj mazohistično mahnjen jamar.\n\n![Na taboru se je ne prezgodaj vse le počasi začenjalo.](https://jknm-novice.s3.eu-central-003.backblazeb2.com/caganka-prvomajsko-jamarjenje-z-odlicnimi-rezultati-10-05-2016/2.jpg)\n\n![Tomaž in Tom - kot bi vedela, kaj ju čaka.](https://jknm-novice.s3.eu-central-003.backblazeb2.com/caganka-prvomajsko-jamarjenje-z-odlicnimi-rezultati-10-05-2016/3.jpg)\n\nDelo naše ekipe se je v dveh dneh skoncentriralo na območje\nJužnega rova, ki na globini okoli 200\n m jamarju ponuja mokre sanje o prebojih v neskončne\npoljanskogorske galerije, okrašene z zlatniki in neukrotljivimi zmaji, pa še kakšno\nrešitve potrebno princeso vmes. Da bi nam sobotno delo minilo v kar najbolj\nprijetni družbi, smo se skupaj s Tomom, Andrejem in Tomažem zapodili v končno\ndelovišče, kjer sem še pred dvema akcijama žrtvoval 1/3 zoba in se s\nstrahospoštovanjem igral z mislijo, da je to akcija »zob za zob«. V pretekli\nakciji je bila izkopana niša po meri jamarja in pol, zato smo tu nadaljevali\ndelo s kopanjem polnomastnega blata in ekstrakcijo večjih skal. Delo je bilo\nnaporno in dolgotrajno, zato smo tisti, ki smo tačas zmrzovali pred ožino\nsoglasno spodbujali kopača z »Bejž no že enkrat ven!, Kaj misliš, da boš vse\nsam prekopal?!, Da bi ti ja kamen na glavo padel!, Ti bom js dal – sam še 3\nminute, mi že vsi zmrzujemo!« in podobnimi s sočnimi pridevniki začinjenimi\nljubkimi izrazi. Reakcija vsakega kopača je bila seveda ravno reverzibilna in\ntrmaste kopajoče betice smo zvlekli ven iz ožine šele s krepkim prijemom za\nškorenj in ob glasnem joku in stoku. Prijatelje kot v vsakem dobrem pregovoru\nspoznaš v nesreči. Ko so se solze posušile in so ude prenehali zabadati krči,\npa nam je misel počasi uhajala proti zunanjemu kresovanju, pečenim klobasam in\nrazličnim verzijam opojnih tekočin. In tudi sedaj se je izkazalo, da je\npotrebno ob širjenju ožin misli preusmeriti drugam in ožino vreči na finto\nbrezbrižnosti. Med kamenjem se je prikazalo nekaj suhe zemljine, skale so\nzačele padati po zgornji neuporabni polovici telesa, v ozadju glasen odmev in\nnekaj tako pritegajočega, kot so lahko sposobne le različne verzije »črnih\nlukenj«. Kamene krtice so bile spet na delu in blatna betica je začudeno\npogledala na vrh kamnite krtine v dvorano, kjer se je izgubljal soj luči.\nGlasen JUHUHUUUUUUUUUU je prekinil spokojen in milijone let trajajoč mir v teh\nkoncih in ostali jamarji so se kot otroci zagnali v ožino in tudi sami pomolili\nglavo skozi, medtem ko so prežvekovali tisto »priporočeno letno količino\nzemljine«. Pred nami se je odprla dvorana večjih dimenzij, visoka kakšnih 20 m in široka prav tako\nnekje, z jasnim nadaljevanjem. Poskakujoča »Bratovščina sinjega galeba« je\nnadaljevala v najbolj očitni smeri in si vmes nastavljala zumiranje zenic ob\ndimenzijah in lepotah novega rova. Malce nevaren vzpon po blatnem pobočju\nprečnega preloma nas je skozi podorne bloke spustil v novo ogromno dvorano,\npolno podornih blokov velikih dimenzij. Naša srca so skakala in oči so švigale\nna vse strani, a šele vzpon v nasprotni smeri in srečanje s kunjimi iztrebki\npod stropom nam je nakazalo prečni prehod do odkritja dneva. Navdušeni nad\nvelikostjo rovov preteklih korakov smo obnemeli obstali na robu ogromnega\nkanjona, v katerega smo zrli z večje police. Ne vem ali nas je bolj vkopal\npogled ali dejstvo, da smo bili do kolen zarinjeni v žoltasto blato. Brez\nopreme za nadaljnji spust, težkega srca in še težjih škornjev smo odracali\nproti vhodu, nato pa na nov piling kolen čez ožine in hitro proti vhodu na\ntiste že prej sanjane dobrine nadzemnega bivaka. Na zunanji kres pa smo lahko\npoložili še marsikatero odmevno novico o preboju in dimenzijah rovov, pri\nkaterih so nas ostali zgolj tipali po čelu in preverjali temperaturo telesa.\nZahvaljujemo se jim za human izraz zaskrbljenosti.\n\n![Klemi in Anži, kakršna ju je izpljunila Čaganka.](https://jknm-novice.s3.eu-central-003.backblazeb2.com/caganka-prvomajsko-jamarjenje-z-odlicnimi-rezultati-10-05-2016/4.jpg)\n\nNedeljsko jutro nas je v vsej lepoti pričakalo z deževnim\ntretmajem, ki je prizorišče nočnega ponočevanja spremenil v blatno »čmurko«.\nVeseli nad tem, da zopet skočimo v mokre in blatne kombinezone ter se odpravimo\nv Čaganko, ki bo s slapovi poskrbela za čiščenje naših kombinezonov in duš, smo\nprešerno zarinili zajtrk, kamor spada in zacepetali novim odkritjem naproti.\nTokrat sta se za sotrpina javila Šini in Urbi, ki da sta pripravljena na\ntrpljenje pred lepotami novih delov Čaganke. Okrepljeni z vrvmi, vrtalniki, čez\nožine težkoprenosljivimi pasovi in neslanimi šalami, smo zakorakali na sobotni\nkraj zločina. Najprej smo si duše privezali s krepko malico in z majonezo\npodmazali škornje, da blato ne bi takoj skočilo na njih, nato pa se lotili\nopremljanja stopnje. Varovalna sidrišča, nagib čez rob, nekaj vrtanja in prvo\nsidrišče nato pa binglanje nad črnino. Vmes smo (ne vem kako?) prišli tudi na\nidejo univezalnega opremljanja z blatnimi sidrišči, kjer povsem blatno ploščico\nin fix preprosto zabrišeš v steno, da vakuum naredi svoje in se nato spustiš po\nnjem. A bo patent moral prestati še prenekatera zahtevna testiranja. Prvi trije\nmetri spusta so postregli z zaskrbljujočim odkritjem, da smo poprej stali na 10 m širokem nekajtonskem\nbloku, ki je bil na straneh pričvrščen z nekaj 10 cm materiala, podprt pa z\nmanjšimi kamni. Med trenutkom, ko sem zaupal svoje odkritje sojamarjema in ju\nnato osvetlil z lučjo, sta le-ta že visela vpeta na varovalni vrvi, zato je v\npatentiranju tudi nova definicija svetlobne hitrosti. Ko smo ob spustu\nugotovili, da smo zagazili v še hujše blato (če je to sploh mogoče?), kot je\nbilo nekaj metrov nad nami, smo se predali užitkom raziskovanja. Dva slapova z\ndesne, podorno kamenje pod nami in nehvaležno nadaljevanje, ki potrebuje\nprečnico, nad nami. Nekaj brskanja med podorom nam je zopet ukradlo snop luči v\ntemini in jecljajočih kolen smo napredovali po blatu (zopet) navzdol v novo\ndvorano. Pa na koncu dvorane zopet dvig po blatnem pobočju pod strop in pred\nnami tuš z breznom. Pa ne kakršenkoli, marveč tak, ki bi si ga vsak jamar\nzaželel v domači kopalnici, okiten z neštetimi kapniki namreč. Da bi se\nizognili očitnemu odfrčanju v globino brezna, smo se po njegovem robu zapodili\nv desno in obstali nad najčudovitejšejšo dvorano v Čaganki. Od stropa se je\nodlomil ogromen blok ob leziki, tako da so bila strop tla in tla strop. Ali\nobratno! Veselje nam je zameglilo spomin. Skratka dve ravni ploskvi, ki se\nnista stikali v neskončnosti, ob steni pred njima dve večji sigovi kopi in\nštevilno kapniško okrasje, po katerem je pritekala sveža in čista voda (dobrega\nokusa), na stropu ob razpokah v bataljon razporejeni kapniki, po dnu pa blatni\nvzorci, ki so spominjali na tigrove proge. Urbi se je kar sesedel in zastrmel v\ndno duše. Sledili smo mu. Ekstazo je prekinilo v mislih vbijajoče in v mišice\nboleče vprašanje, kdaj se bomo vrnili na površje. Nehote, a razumsko smo\npremaknili eno nogo in nato še drugo, pa je počasi šlo...\n\n![Vasjo je pa še malo bolj prežvečila.](https://jknm-novice.s3.eu-central-003.backblazeb2.com/caganka-prvomajsko-jamarjenje-z-odlicnimi-rezultati-10-05-2016/5.jpg)\n\nZopet smo se vrnili pod\nopremljeno stopnjo, kjer smo se začeli pogrezati v živo blato, ki se nas je\nlotilo z vseh koncev. Muk in martr nas je spremljal naslednjih 10 višinskih\nmetrov, kjer se je nato sleherni jamar na pritrdišču začel spraševati, kje so v\ntej kepi blata njegove napravice, kje je popkovina, mar ni vse skupaj že kje\ndoli pozabil ter ali ga ne bi že kdo uščipnil, ker je to zagotovo nočna mora.\nBlatne kepe so tako priracale pred nov izziv, kako spraviti 3 pasove v 1\ntransportko, pa se je izkazalo, da po teži in volumnu tam sedaj sodita le 2\npasova, ostalega pa bomo nemarno že komu pripeli na transportko, da ga bo\nvlačil in mučil za sabo. Navdušeni nad izčrpanostjo in pomanjkanjem motivacije\nza preboj nazaj čez ožine smo šli. Tam notri spet drgnit kolena, preklinjat\nvsak kamen, nabirat gepardovo kožo, zbijat neslane šale na račun kolega, ob\nneprimernem trenutku kakšnega spustit in pač se v vsesplošnem razpoloženju fajn\nmet. Zgolj v šali smo si zatrjevali, da napredujemo v stilu »Warp speed ahead«\nin se izmozgani, kot je pač najbolj izmozgan blaten cmok lahko, prikotalili do\nAkustične dvorane. Tu naj bi se ti cmoki zopet privezali na cmokaste pasove in\nodcmokljali po vrvi navzgor. A bilo je preveč cmokasto, da ne bi bilo že prav\nbedasto in ko se je prvi zagnal za +90 ° navzgor, smo hitro popravili časovnico,\nda bomo namesto ob 8. uri zvečer prišli ob 10. uri. Pa smo imeli srečo, da\nnismo imeli še koledarja s seboj, drugače bi nekje do sredine junija rinili\nven, okrancljani s transportkami in brez moči, ki smo jo pustili nekje v\nglobini. A vsako jamarjenje ima nekakšen prozaičen dovtip tudi v tem, da je\nnajlepši del jamarstva takrat, ko pomoliš glavo zopet iz luknje, da se nadiha\nsvežega zraka. Pa čeprav oči zvedavo oprezajo za medvedi in dež curi za vrat.\nKo so se tako 3 kepice primajale pred prag koče, pa so nas čuvaji nočnega reda\nin miru v koči pričakali z zglancano notranjostjo, malce v stilu finske savne\npregretim ozračjem, blagoslovljenim pivom in požegnano pašto. Večna jim slava\nna Svetih Višarjah.\n\n![Vreme nam ni bilo naklonjeno vse dni.](https://jknm-novice.s3.eu-central-003.backblazeb2.com/caganka-prvomajsko-jamarjenje-z-odlicnimi-rezultati-10-05-2016/6.jpg)\n\n![Nedeljska izpljunjena trojica.](https://jknm-novice.s3.eu-central-003.backblazeb2.com/caganka-prvomajsko-jamarjenje-z-odlicnimi-rezultati-10-05-2016/7.jpg)\n\nŠe pripis, ki smo ga pustili na kartici za tiste, ki so nas\ncel vikend čakali doma:&nbsp;Dragi domači. Tu v belokranjskih gozdovih se imamo lepo.\nSicer malo dežuje, a družba nas drži pokonci. Na obzorju so nova odkritja.\nPašta je super, le pogrešamo malo domačo posteljo, tuš in duševni mir. Pošljite\npozdrave tudi sosedom.\n\nVaš jamar<br><b>Jure Tičar</b>\n\nDamijan Šinigoj, Matija Gašperšič, Jasna Šinigoj, Dejan Šenet,\nZdravko Bučar, Črt Bučar, Aleš Cvelbar, Barbara Grum, Sandi Vidrih, Tomaž\nGrdin, Žiga Golob, Jure Novak, Simon Brdar, Urban Slana, Tomaž Hrovat, Jani\nPerovšek, Klemen Mihalič, Anže Tomšič, Dejan Praprotnik, Vasja Zaman, Toni\nAhčin, Jure Tičar, Jože Tomšič, Andrej Gašperič, Jernej Tramte."
  },
  {
    "id": 423,
    "markdown": "# Tečajniški obisk Pihalnika\n\nNa sončno nedeljsko jutro, 22. maja 2016, smo si novopečeni tečajniki splanirali uriti svoje veščine in nabirati kondicijo v Pihalniku. Jama leži v bližini vasi Podturn, njen vhod pa se nahaja na cesti kar skozi kanalizacijski jašek. Naš vodnik je bil Klemen, ki je prvi vstopil v jamo in jo sproti še opremljal. Za njim sem šel jaz, za mano Sandi, nato Črt in nazadnje Andrej Jaklič.\n\n![Klemen je opremljal.](https://jknm-novice.s3.eu-central-003.backblazeb2.com/tecajniski-obisk-pihalnika-26-05-2016/1.jpg)\n\n![Črt je razopremljal.](https://jknm-novice.s3.eu-central-003.backblazeb2.com/tecajniski-obisk-pihalnika-26-05-2016/2.jpg)\n\nSpust je potekal brez zapletov, vendar počasi, ker smo morali čakati, da nam Klemen opremi pot. Po 104 metrskem spustu smo prišli na najnižjo točko jame, kjer se vidijo sledovi nivoja jezera, ki nastane spodaj ob večjih nalivih. Jama je blatna. Zelo. Bolj kot Čaganka. Pot smo nadaljevali približno 50 m skozi ožine in podor navkreber in se priplazili do ogromne dvorane in kamina. Tu smo malo postali in se razgledali okoli. Pogledali smo vsako špranjo za morebitnim nadaljevanjem, vendar tega nismo odkrili. Edina pot bi bila po kaminu navzgor, vendar ta še ni opremljen. Obrnili smo se in se zarinili nazaj v ožino. V ožini smo vsi začutili močan prepih, kar nakazuje, da mora biti nekje dihalnik, ki omogoča kroženje zraka. Spet smo se znašli na spodnji točki jame, kjer sem si privoščil malico, ko sem čakal na vrsto, da se povzpnem ven. Seveda sem klobaso velikodušno ponudil tudi ostalim.\n\nPot navzgor je bila precej naporna, ker gre jama poševno navzgor in so tla ponekod prekrita z 20 cm ilovice, ki se je med plezanjem trgala in kotalila navzdol, nabirala na škornjih, in najhuje, na vrvi. Ker sta pred mano že šla Andrej in Sandi, sta mi pustila kar veliko blata na vrvi, jaz pa nič manj Črtu in Klemnu. Obe prižemi sem moral s prstom tiščati noter, da sta prijemali in vleči vrv spodaj iz prsne prižeme. Jama je res blatna. No, končno sem prilezel skoraj do vrha, ko sem začutil močan prepih, ki vre iz jame. Ko sem priplezal ven in se preoblekel, smo med čakanjem Črta in Klemna metali papirčke in listke v jašek in spremljali, kako jih odpihne ven. Pihalnik je res pihalnik. Ni kaj. Končno sta prišla na površje tudi Klemen in Črt, ki se je kar namučil z razopremljanjem. Je rekel, da to opravilo prepusti za naslednjič meni.\n\n![Oprema se pa v Klevevžu pere.](https://jknm-novice.s3.eu-central-003.backblazeb2.com/tecajniski-obisk-pihalnika-26-05-2016/3.jpg)\n\n![Na koncu pa se opere še jamarja, kakopak.](https://jknm-novice.s3.eu-central-003.backblazeb2.com/tecajniski-obisk-pihalnika-26-05-2016/4.jpg)\n\nAndrej je vsakemu razdelil kos res finega štrudla. Ko smo ga jedli, smo se še dogovorili, da se naslednji vikend  spustimo v eno izmed jam, ki jih pozna Sandi kar nekaj v Kočevskem rogu. Počasi smo se razšli, midva s Klemnom pa sva se odpeljala v Klevevž oprat opremo, kjer se nama je pridružil še Šini, ki je opral vrvi.\n\nKlemen Mihalič, Črt Bučar, Andrej Jaklič, Sandi Vidrih, Damijan Šinigoj,&nbsp;Aleš Cvelbar."
  },
  {
    "id": 424,
    "markdown": "# Jojkinovac in Grmeč 2016\n\nKonec maja so nas Ponirovci iz Banja Luke povabili na\njamarski tabor Grmeč 2016 pri jami Jojkinovac, ki je trajal od 21. do 29. maja.\nJojkinovac je jama, ki so jo leta 1984 raziskali člani JKNM, in takšnemu vabilu\nse je preprosto nemogoče upreti.\n\nZdravko in Iztok, prvopristopnika, sta se odpravila že v\nsoboto, na prvi dan tabora. Najprej sta si ogledala vhod v brezno Jojkinovac ter\npoiskala ruševine hiš, v katerih so bivali na tedanjih taborih, po večerji pa poiskala\ndomačine, s katerimi se niso videli že več kot 30 let. Zdravko Šobota se ju je\nše spomnil&nbsp;in jima pokazal Dvogrlo, Gorano in Brezno ob cesti, jame, ki so\njih tedaj raziskali.&nbsp;V nedeljo sta obiskala še hčerko pokojne Cvete Babić,\nki jih je gostila na vseh petih odpravah in se nato odpravila proti domu.\n\nV četrtek pa smo se na pot odpravili Tom, Grdin in Šinigoj. Na\ntabor smo prišli pozno ponoči in se v petek zjutraj spustili v&nbsp;<a href=\"/novica?id=398\" target=\"_blank\">zdaj že domače brezno</a>. Že\ndoma smo se odločili, da bomo brezno tudi 3D poskenirali, a ker je bilo v jami\nmokro in je vlaga laser motila, smo morali globoka brezna, ki smo jih\nnameravali samo na hitro popikati, meriti bolj na kratko in je kar trajalo in\ntrajalo, preden smo prišli na globino 300 metrov, kjer so Ponirovci\npostavili bivak.\n\n![Bivak na 300 m in šele dobro prebujeni Ponirjevci.](https://jknm-novice.s3.eu-central-003.backblazeb2.com/jojkinovac-in-grmec-2016-20-06-2016/1.jpg)\n\n![Malica, dimljen bosanski špeh.](https://jknm-novice.s3.eu-central-003.backblazeb2.com/jojkinovac-in-grmec-2016-20-06-2016/2.jpg)\n\nSem vedel, da se bližamo bivaku, saj sem kavo zavohal, so\nnamreč garači, ki so bili v jami že od srede, ravno dobro vstali. Za dobro\njutro smo jim cel lonec kave spili, da so morali novega skuhati, pa malo smo\npoklepetali in nekaj pojedli, potem se je pa slovenski trio naprej v globine\npodal, da pomerimo, kar je bilo še za pomeriti, štirje domačini so se pa\nodločili, da se bodo počasi oblekli in proti površju odpravili. Od bivaka\nnaprej se je začel blaten in ozek meander s fosilnim blatom, ki se je nagravžno\nlepil na opremo in telo, da me je vse skupaj prav na dolenjske jame spominjalo,\ndokler seveda nad zadnjim breznom nad dnom nismo zabingljali, ki je celo večje\nkakor v Čaganki.\n\n![Tom nekje proti koncu meandra na dnu jame.](https://jknm-novice.s3.eu-central-003.backblazeb2.com/jojkinovac-in-grmec-2016-20-06-2016/3.jpg)\n\n![Grdin v horizontalnem vodnem meandru.](https://jknm-novice.s3.eu-central-003.backblazeb2.com/jojkinovac-in-grmec-2016-20-06-2016/4.jpg)\n\nSmo pristali ob jezeru in občudovali fascinanten slap, ko smo\nplastificiran listek odkrili iz leta 1984, ki je dokazoval, da so bili naši res\ndol, smo se pa prav čustveno za hip raznežili.\n\n![Dokaz, da so naši dol res bili.](https://jknm-novice.s3.eu-central-003.backblazeb2.com/jojkinovac-in-grmec-2016-20-06-2016/5.jpg)\n\nPotem smo poskenirali še\nvodoravni meander, po katerem odteka voda, ki vijuga v dolžini skoraj 300 m in je čudovito okrašen.\nDobesedno odprtih ust smo hodili po tistem rovu in včasih celo dihati pozabili,\nGrdin je pa parkrat zavzdihnil, da kako super bi bilo, če bi imel s sabo\nfotoaparat. Tukaj se z njim globoko nisem strinjal, saj bi potem ven prišli\nšele enkrat naslednji teden. Željo mu bomo izpolnili jeseni, ko se bomo prav za\nnamene fotografiranja spet vrnili!\n\nKakšnih 70\n metrov nad jezerom, ko smo se že vračali, je pa do nas\nMiha pribrzel, da bi nas kmalu kap. Ker nismo vedeli, da pride, njemu je pa\ntudi šele zjutraj šef povedal, da ne bo treba v službo in je za nami prihitel.\nNas je prepričeval, ali bi šli še enkrat z njim dol, da ne bi sam po jami\nhodil, a ker se nobenemu od nas čisto zares ni ljubilo, je tudi on kar obrnil.\nV bivaku na 300 metrov\nsmo malce pomalicali, potem smo jo pa pospešeno ven potegnili in v noč pokukali\nnekaj čez polnoč, torej po dobrih 4 urah plezanja. <br>\nDoma smo pa opremo dlje kot navadno prali, saj če verjamete ali ne, je\nJojkinovško blato še bolj lepljivo od našega …\n\n![Oprema je bolj blatna kot iz naših jam.](https://jknm-novice.s3.eu-central-003.backblazeb2.com/jojkinovac-in-grmec-2016-20-06-2016/6.jpg)\n\n![Grdinovo tihožitje.](https://jknm-novice.s3.eu-central-003.backblazeb2.com/jojkinovac-in-grmec-2016-20-06-2016/7.jpg)\n\nOboroženi s fotografijami in filmčki smo potem v klubu še\npredavanje za prvopristopnike pripravili (Zdravko Bučar, Iztok Vilič, Andrej\nHudoklin, Marko Pršina), malce obujali spomine na tiste pionirske čase ter\nprimerjali raziskovanje jam takrat in zdaj. Jojkinovac je še danes relativno\nzahtevna jama, za jamarsko tehniko iz srede osemdesetih let pa meni skorajda\nnedoumljivo, da so prišli do dna! In tedanje »ročne« meritve in današnje\ndigitalne se razlikujejo le v malenkostih!\n\n![3D model jame.](https://jknm-novice.s3.eu-central-003.backblazeb2.com/jojkinovac-in-grmec-2016-20-06-2016/8.jpg)\n\nTomšič Jože, Tomaž Grdin, Zdravko Bučar, Iztok Vilič, Mihael Rukše in Damijan Šinigoj."
  },
  {
    "id": 425,
    "markdown": "# Zipline za Zalo\n\nV okviru\nprireditev Korakajmo z Zalo smo jamarji najmlajšim udeležencem pohoda v Zijalo pripravili\npresenečenje; vsaj mislili smo, da bo. Kasneje so nam učiteljice zaupale, da so\nse otroci na celotni 6 km dolgi poti, ves čas pogovarjali samo o spuščanju po\nnapeti vrvi.\n\nPrečnico smo že v\nčetrtek popoldan napeli v Zijalu, pod 35 metrov visoko skalno pečino, tik nad\nizvirom Temenice. Pripravili smo dve varianti in se na koncu odločili za malo\nmanj adrenalinsko, bolj prilagojeno majhnim otrokom. Zaradi varnosti smo vso\nopremo pospravili še isto popoldne.\n\nV soboto zjutraj\nsmo ponovno napeli vrvi in očistili pobočje, po katerem so se otroci vzpenjali\ndo zgornjega pritrdišča, nametane steklovine in odpadnega železa. Pripravili smo\nše varovalno vrv in zaščitili celotno območje. Zvoki harmonikarjev so napovedovali\nprihod nadobudnežev, kljub temu pa smo bili nemalo presenečeni, kako hitro se\nje nabralo več kot 30 učencev prve triade, ki so potrpežljivo čakali, držeč se\nza varovalno vrv.\n\n![Čakanje na prvi spust.](https://jknm-novice.s3.eu-central-003.backblazeb2.com/zipline-za-zalo-22-06-2016/20160618_105812_01.jpg)\n\n![Andrej in Primož med spuščanjem.](https://jknm-novice.s3.eu-central-003.backblazeb2.com/zipline-za-zalo-22-06-2016/20160618_112347_01.jpg)\n\nSpuščanje je\npotekalo hitro in brez zapletov, če odštejem nekaj malenkosti pri pripenjanju in\nsnemanju otrok na prečnico. Najbolj zagnani so seveda morali spust ponoviti,\nkljub temu pa so zadnji otroci skupaj z mentorji in starši že ob 12. uri\nzapustili Zijalo.\n\n![Kako globoko je izvir?](https://jknm-novice.s3.eu-central-003.backblazeb2.com/zipline-za-zalo-22-06-2016/20160618_110331_01.jpg)\n\n![V Tonetovih varnih rokah.](https://jknm-novice.s3.eu-central-003.backblazeb2.com/zipline-za-zalo-22-06-2016/20160618_110340_01.jpg)\n\nOpremo smo seveda\npospravili in lepo zložili, malo pomalicali in škatlo z zbranimi prostovoljni\nprispevki odpeljali organizatorjem celotne prireditve.\n\nNa akciji smo\nsodelovali Anže Tomšič, Andrej Jaklič, Primož Paterneš, Anton Tramte, Jože\nTomšič, Andrej Gašperič, Črt Bučar, David Gašperič in Zdravko Bučar."
  },
  {
    "id": 426,
    "markdown": "# Izpiti JZS\n\nJamarska zveza Slovenije je v soboto, 18. junija 2016, na Gorjuši\npri Domžalah organizirala izpite za naziv jamar pripravnik, jamar in USJD. Ker\nsmo letos dobili kar nekaj pripravnikov in ker je vmes tudi Grdin že skoraj\npravi jamar postal, so se izpitov udeležili štirje kandidati in spodaj\npodpisani kot jamarski inštruktor.\n\nPo nekaj manjših zapletih, pozabili smo namreč dokazilo o\nplačilu tečaja v Novem mestu, smo se kar k delu spravili in še dobro, da sem\nšel z Walterjem jamo opremljat, ko so naši čarovniki teoretični izpit pisali.\nSem kasneje izvedel, da so imeli kar nekaj najbolj originalnih odgovorov. Kako\npremagujemo ožine? To vsak jamar ve, počasi se zarinemo noter, se umirimo in napredujemo\npo centimetrih. Eden naših pa je odkril nov način – razširimo jih, je bil\nkratek! Grdin je pri varstvu jam sicer imel po mojem mnenju pravilne in dobre\nargumente, a ne vem, če jih je gospodična z Arsa posvojila. Na vprašanje, če se\nv jamah lahko podpisujemo po kapnikih in stenah ali kako drugače kracamo, pač\nodgovoriš z ne. Kratko in jasno. Ni debate, to vsak ve. Le Grdin se je seveda\nspustil v filozofsko razpravo, da danes vsi občudujemo umetnost jamskih ljudi\nin kdo ve, kako bodo čez tisoče let gledali zanamci na naše kracarije. Da\nmogoče bi pa veljalo vse skupaj ponovno razmisliti … Pri Marku Z. pri vozlih je\nna vprašanje, kje se uporablja vozel metulj, s katerim izoliramo poškodovani\nkonec vrvi, pa mirno povedal, da ga uporabljamo za jamarske tečajnike, da lahko\npokažejo, kako se premaguje vozel na vrvi! Kar je, tehnično gledamo, celo malo\ntudi res …\n\n![Tomaž Grdin, jamar.](https://jknm-novice.s3.eu-central-003.backblazeb2.com/izpiti-jzs-23-06-2016/1.jpg)\n\nMedtem ko sva z Walterjem v jami vse pripravila, so do mene\npa že prišle novice, da so naši tečajniki zelo suvereni. Da so vendar\nČagankarji. No, takrat me je pa samozavest že malo zapustila, nič ne tajim. Ker\nče si tako zelo suveren, bodo inštruktorji seveda pofirbcali, če si upravičeno!\nAmpak, ja, na koncu so diplome dobili vsi, saj so pokazali zadovoljivo znanje,\nle jaz sem bil pač parkrat brez potrebe na robu infarkta! In so mi potem ob\nzasluženem pivu razlagali, da to je itak brez veze, da v njih sploh nisem imel\nkaj dvomiti. Da oni so pač Čagankarji …\n\n![Aleš Cvelbar, jamar pripravnik](https://jknm-novice.s3.eu-central-003.backblazeb2.com/izpiti-jzs-23-06-2016/2.jpg)\n\n![Črt Bučar, jamar pripravnik](https://jknm-novice.s3.eu-central-003.backblazeb2.com/izpiti-jzs-23-06-2016/3.jpg)\n\n![Sandi Vidrih, jamar pripravnik](https://jknm-novice.s3.eu-central-003.backblazeb2.com/izpiti-jzs-23-06-2016/4.jpg)\n\n![Gasilsko jamarska](https://jknm-novice.s3.eu-central-003.backblazeb2.com/izpiti-jzs-23-06-2016/5.jpg)\n\nJKNM se torej lahko pohvali, da ima tri nove jamarske\npripravnike in enega celega jamarja. Jeseni jih bo pa še nekaj več …\n\nTomaž Grdin, Aleš Cvelbar, Sandi Vidrih, Črt Bučar in\nDamijan Šinigoj."
  },
  {
    "id": 427,
    "markdown": "# Cvingerska jama - dokumentiranje\n\nDvestopetinšestdeset metrov visoki hrib zahodno od Dolenjskih Toplic ni kar tako, saj premore tri jame: Rudolfovo\n  brezno na Cvingerju, kat. št. 5591;&nbsp;Brezno pri obzidju na Cvingerju, kat. št. 5838 in za nas še posebno zanimivo&nbsp;Cvingersko\n  jamo, kat. št. <a href=\"http://www.geopedia.si/?params=T118_vT_b4_s9#T118_F11063:5159_x504012_y68382_s16_b4\" target=\"_blank\">5159</a>. Kot bomo videli v nadaljevanju, ima ta po uradnih podatkih 6 m globoka in\n  10 m dolga jama nadvse pestro zgodovino.&nbsp;V jamarski kataster jo je julija 1982 vpisal Andrej Hudoklin, ki je ob\n  pomoči bratov Roberta in Zdravka Bučarja poskrbel za njen prvi uradni opis in načrt. Gre za obdobje reaktivacije\n  novomeškega jamarskega kluba, ki jo je spodbudilo takratno močno jamarsko jedro iz Dolenjskih Toplic. Zato ne\n  preseneča, da so bile cvingerske jame nad topliško osnovno šolo med prvimi, ki so jih raziskali. Celoten načrt je na\n  ogled <a href=\"https://jknm.s3.eu-central-1.amazonaws.com/cvingerska-jama-dokumentiranje-11-07-2016/cvinger_nacrt.jpg\" target=\"_blank\">tukaj</a>.\n\n![Izrez iz Hudoklinovega načrta iz leta 1982.](https://jknm-novice.s3.eu-central-003.backblazeb2.com/cvingerska-jama-dokumentiranje-11-07-2016/cvinger_nacrt_crop.jpg)\n\nIn kaj je tako zanimivega pri Cvingerski jami? To, da leži skoraj na sredi prazgodovinske naselbine (gradišča), ki\n  poselitveno sega v čas pozne bronaste dobe (10. in 9. stol. p. n. š.) pa vse do mlajšehalštatskega obdobja (5. in 4.\n  stol. p. n. š.) z verjetnimi vmesnimi poselitvenimi prekinitvami.&nbsp;V literaturi je jamo omenjal že Pavel Zhuber v\n  svoji knjižici o \"zdravišču\" Toplice na Kranjskem, kjer je zapisal, da je to nad 20 m globoka navpična jama in da je\n  povezana z drugimi votlinami. Njen prvi načrt je verjetno prispeval&nbsp;Alfons&nbsp;Müllner, ki je leta 1909 izdal\n  obsežno knjigo o zgodovini železa (Geschichte des Eisens), vendar globine jame iz priložnostne skice ni mogoče\n  ugotoviti (<a href=\"https://jknm.s3.eu-central-1.amazonaws.com/cvingerska-jama-dokumentiranje-11-07-2016/muellner_1909.jpg\" target=\"_blank\">stran 71</a>). Njena prava globina je\n  za jamarje še dandanes uganka!\n\n![Prvi, čeprav skromen načrt Cvingerske jame iz leta 1909.](https://jknm-novice.s3.eu-central-003.backblazeb2.com/cvingerska-jama-dokumentiranje-11-07-2016/muellner_1909_crop.jpg)\n\nJama torej predstavlja velik arheološki potencial, zato ni čudno, da je pritegnila tudi pozornost arheologov\n  takratnega Zavoda za varstvo naravne in kulturne dediščine Novo mesto, ki so konec osemdesetih let prejšnjega stoletja\n  na Cvingerju opravljali arheološke raziskave. V jamarskih zapisnikih prevladujejo ocene, da je brezno zasuto, zato je\n  bilo več poskusov, da bi domnevni čep iz kamenja in zemljine odstranili. Tega smo avgusta 1986 družno odstranjevali\n  jamarji in priložnostni delavci na izkopavanjih, ki so potekala v tistem času. Jamo smo poglobili za okoli dva metra,\n  prehod v morebitno nadaljevanje ali dostop do arheoloških plasti pa je ostal neznanka. Z deli smo nadaljevali še v\n  avgustu 1987. Skupna količina ročno izvlečenega materiala je bila okoli 8 m3, kopanje v dno brez sprotnega\n  odstranjevanja materiala pa smo zaradi (ne)varnosti nato prekinili.\n\nDelo v jami je nato zastalo za točno tri desetletja. Letos pa smo jamarji JKNM dobili pobudo arheologov iz&nbsp;Zavoda\n  za varstvo kulturne dediščine Slovenije, Centra za preventivno arheologijo ob sodelovanju Oddelka za arheologijo\n  Filozofske fakultete Univerze v Ljubljani (mednarodni projekt ENTRANS), da bi z deli nadaljevali.&nbsp;Študentje\n  arheologije imajo namreč v poletnem času obvezno prakso in v sklopu njihovih raziskav bi bilo možno opuščeno delo\n  zopet nadaljevati. Ker gre vendarle za občutljiv in dragocen jamski prostor, smo se v klubu odločili, da jamo pred\n  predvidenimi novimi posegi ponovno dokumentiramo. Tomaž Grdin je njeno prostornino ponovno izmeril z laserskim\n  daljinomerom in meritve strnil v 3D model, ki je <a href=\"https://sketchfab.com/models/c31f716e4e404254a9a0de31b5131fcd\" target=\"_blank\">zares vreden ogleda</a>.\n\n![Tomaž med fotografiranjem.](https://jknm-novice.s3.eu-central-003.backblazeb2.com/cvingerska-jama-dokumentiranje-11-07-2016/img_6598_01.jpg)\n\nS piscem tega prispevka sta nato jamo še fotografirala na način, da se fotografije med sabo prekrivajo. Sodobna\n  fotografska in predvsem napredna programska oprema nam po novem omogoča, da jamo in njeno obliko lahko doživimo kar\n  pred zaslonom domačega računalnika ali pametnega telefona. Nastal je nadvse prepričljiv fotografski model v treh\n  dimenzijah - na ogled s klikom <a href=\"https://sketchfab.com/models/371c41e033ab45c88be6f5da1660f163\" target=\"_blank\">tukaj</a> in <a href=\"https://sketchfab.com/models/259166b8a4dd4eda9f7176d5fdb4f6d6\" target=\"_blank\">tukaj</a>. Kako je jama\n  izgledala pred novo akcijo čiščenja, pa si lahko ogledamo spodaj.\n\n![Morebitno nadaljevanje proti zahodu.](https://jknm-novice.s3.eu-central-003.backblazeb2.com/cvingerska-jama-dokumentiranje-11-07-2016/060716_1639_mg_0549.jpg)\n\n![Notranjost jame ni obsežna - jama je nastala ob dobro vidnem lokalnem prelomu.](https://jknm-novice.s3.eu-central-003.backblazeb2.com/cvingerska-jama-dokumentiranje-11-07-2016/060716_1643_mg_0556.jpg)\n\n![Vzhodni del jame z ostanki lestev, ki so nekdaj vodile v jamo.](https://jknm-novice.s3.eu-central-003.backblazeb2.com/cvingerska-jama-dokumentiranje-11-07-2016/060716_1659_mg_0576.jpg)\n\nKako je potekalo čiščenje jame pa <a href=\"/novica?id=428\" target=\"_blank\">v nadaljevanju te\n  cvingerske zgodbe</a>.\n\nTomaž Grdin in Marko Pršina."
  },
  {
    "id": 428,
    "markdown": "# Cvingerska jama - čiščenje\n\nCvingerska jama, ki jo poznamo tudi pod imenom Keltska jama, leži sredi znanega železnodobnega gradišča na Cvingerju, hribu v trikotniku med Selami pri Dolenjskih Toplicah, Meniško vasjo in Dolenjskimi Toplicami. Na gradišču samem, območju pridobivanja in predelave železa ter pripadajočih gomilah je bilo v dobrem stoletju opravljenih kar nekaj raziskav. Bogate najdbe, med katerimi izstopata dve bronasti situli, so shranjene pretežno v Prirodoslovnem muzeju na Dunaju. Ker je bil Cvinger obljuden v času od pozne bronaste dobe (10. in 9. stol. p. n. š.) pa vse do mlajšehalštatskega obdobja (5. in 4. stol. p. n. š.) z verjetnimi vmesnimi poselitvenimi prekinitvami,&nbsp;je zelo verjetno, da so v jamo slučajno ali namerno padli predmeti, ki bi bili za osvetlitev življenja in dela takratnih prebivalcev strokovnjakom nadvse dragoceni. Z arheološkimi raziskavami pa bi dobili tudi odgovor, ali je jama služila še kakšnemu drugemu, morda celo obrednemu, namenu.&nbsp;Letos spomladi smo v klubu s strani arheologov prejeli pobudo, da bi nadaljevali s čiščenjem jame oziroma bolje rečeno nasipnega stožca pod jamskim vhodom, ki smo ga jamarji pod budnim očesom arheologov že izvajali pred tridesetimi leti. Zgodovino raziskav smo na kratko povzeli <a href=\"/novica?id=427\" target=\"_blank\">v naši prejšnji jamarski novici</a>. Niti na misel nam ni prišlo, da bi tudi tokrat jamo čistili ročno, zato je bilo treba domisliti nov način dvigovanja kamenja in zemljine. Ker je območje jame za težko gradbeno mehanizacijo&nbsp;nedostopno, smo se odločili, da bomo sekundarni material dvigovali s pomočjo električnega vitla, vpetega na jeklenico nad jamo ...\n\nAkcija, pri kateri je materialno in z delovno silo dejavno sodelovala tudi občina Dolenjske Toplice, se je pravzaprav začela s čiščenjem okolice jame ter dostopa do nje - občinski javni delavci so sprva pokosili in požagali robidovje in drugo podrast ter odstranili nekaj grmovja. Tako se je bolje pokazala gomila kamenja, ki smo ga iz jame ročno izvlekli pred desetletji. Le-tega je z malim bagrom odstranil pooblaščeni strojnik - naložila sta štiri traktorske prikolice, kar pomeni, da sta na primerno deponijo odpeljala 8 m3 materiala.\n\n![Stari kup kamenja iz let 1986 in 1987 (v ozadju) smo še pred akcijo pospravili.](https://jknm-novice.s3.eu-central-003.backblazeb2.com/cvingerska-jama-ciscenje-12-07-2016/img_6593.jpg)\n\nSledil je ogled \"delovišča\" ter iskanje najprimernejšega mesta (dreves) za namestitev jeklene nosilne vrvi. To in še mnoga druga opravila smo izpeljali na pripravljalni akciji v petek, 8. julija 2016. S pripravo žičnice ter namestitvijo vseh vrvi in drugih potrebnih pripomočkov smo imeli štirje jamarji za štiri ure dela. Sočasno smo neposredno okolico jame in vhod vanjo še očistili nevarnega kamenja. Zvečer smo že opravili testni dvig in ker je vse delovalo po naših zamislih, smo Cvinger zapustili nadvse zadovoljni.\n\n![Postavljanje jeklenice za žičnico z električnim vitlom.](https://jknm-novice.s3.eu-central-003.backblazeb2.com/cvingerska-jama-ciscenje-12-07-2016/img_6620.jpg)\n\n![Marko montira vitel, Tomaž mu asistira..](https://jknm-novice.s3.eu-central-003.backblazeb2.com/cvingerska-jama-ciscenje-12-07-2016/dsc06960.jpg)\n\nV soboto, 9. julija 2016, je na delovno-raziskovalno akcijo prišlo šest jamarjev in pol ure po prihodu smo že opravili prvi dvig v posebej za to akcijo pripravljenih dveh plastičnih sodih. Začetna razporeditev delavcev je nato obveljala ves dan: dva sta v jami kopala in nalagala v sode, eden je rokoval z vitlom (dviganje, odmik do deponije, spust nazaj v jamo), pomagal mu je odmikalec vitla. Dva jamarja pa sta bila zaposlena s praznjenjem soda. Ozko grlo smo bili tisti štirje na površini, kajti kopači v jami so bili tako pridni, da je bil ob povratku praznega soda v jamo nov in napolnjen sod že na voljo.\n\n![Sekvenca 1: dvig materiala iz jame.](https://jknm-novice.s3.eu-central-003.backblazeb2.com/cvingerska-jama-ciscenje-12-07-2016/cvinger_mc_001.jpg)\n\n![Sekvenca 2: med jamo in zunanjostjo.](https://jknm-novice.s3.eu-central-003.backblazeb2.com/cvingerska-jama-ciscenje-12-07-2016/cvinger_mc_002.jpg)\n\n![Sekvenca 3: prijem soda ...](https://jknm-novice.s3.eu-central-003.backblazeb2.com/cvingerska-jama-ciscenje-12-07-2016/cvinger_mc_003.jpg)\n\n![Sekvenca 4: ... in \"odvoz\" materiala na deponijo.](https://jknm-novice.s3.eu-central-003.backblazeb2.com/cvingerska-jama-ciscenje-12-07-2016/cvinger_mc_004.jpg)\n\nKopači v jami so se menjali vsaki dve uri, delali pa smo brez prekinitev, tekoče in hitro, tako da se je že pred enajsto uro vitel pregrel in samodejno ustavil. Čakalni čas smo zapolnil s počitkom, želodce pa s sendviči in pijačo.\n\n![Tomaž na delovnem mestu \"odmikalec vitla\".](https://jknm-novice.s3.eu-central-003.backblazeb2.com/cvingerska-jama-ciscenje-12-07-2016/dsc06939.jpg)\n\n![Debelejše kamne smo dvigovali neposredno, ker preprosto niso šli v sod.](https://jknm-novice.s3.eu-central-003.backblazeb2.com/cvingerska-jama-ciscenje-12-07-2016/dsc06931.jpg)\n\n![\"Odvoz\" materiala na bližnjo deponijo.](https://jknm-novice.s3.eu-central-003.backblazeb2.com/cvingerska-jama-ciscenje-12-07-2016/dsc06929.jpg)\n\nKo se je tudi vitel spočil, smo kot švicarska ura delovali v ustaljenem ritmu in kup izvlečenega materiala se je opazno večal. Vodja raziskave, doc. dr. Matija Črešnar, univ. dipl. arheolog, je pregledoval zemljino, vendar do zgodnjega popoldanskega časa razen nekaj kovinskih predmetov, domnevno ostanka detonatorja, enega šrapnela, koščka keramike in še nekaj drobnih recentnih najdb ni našel. Naročnik raziskave je bil namreč Zavod za varstvo kulturne dediščine Slovenije, Center za preventivno arheologijo ob sodelovanju z Oddelkom za arheologijo Filozofske fakultete Univerze v Ljubljani (mednarodni projekt ENTRANS). Matija se je občasno spustil tudi v jamo, kjer je opravil arheološki nadzor, vendar tudi \"in situ\" ni bil prav uspešen. Zunaj je delo \"šibalo sto na uro\", dokler ni tik pred kosilom električni vitel še drugič odpovedal poslušnost. No, enkrat vmes je pa električar Miha le pogruntal, da če vitlov vtič vtakneš nazaj v vtičnico, potem le-ta spet nemoteno dela. Ostali, ki se tega nismo domislili, smo upali vsaj na kakšno kratko pavzo. Absolutno brez pavze pa je ob robu delovišča deloval električni generator, ki je potem, ko je dobil svojo ogljično pijačo, vedno vžgal na prvi poteg. Kar malce presenetljivo za napravo kitajskega porekla.\n\n![Matija Črešnar med arheološkim nadzorom v jami.](https://jknm-novice.s3.eu-central-003.backblazeb2.com/cvingerska-jama-ciscenje-12-07-2016/img_6635.jpg)\n\nPo obilno zaužitem kosilu so arheologi še naprej pregledovali material, jamarji pa smo v nezmanjšanem tempu segrevali vitel do pete popoldanske ure. Sledil je kolektivni ogled jame, ki smo jo poglobili za okoli dva metra. Pregledali smo še možna nadaljevanja ter fotografirali stanja po zadnjem dvigu materiala. Morda ni odveč zapisati, da je bila zadnji dve uri kopanja zemljina zelo mokra, pacasta in med kamenjem že dodobra uležana, kar kaže na to, da tamkaj le ni zgolj nekaj desetletij ... Težko je reči, ampak nekako domnevamo, da smo plasti iz časa po drugi svetovni vojni, že izvlekli. Tuhtanje na dnu nam ni dosti pomagalo. Materiala je preprosto še preveč, da bi recimo prišli do kakšne police iz matične kamnine ali da bi vsaj en del jame na dnu počistili vsega recentnega materiala. Ob jamskih stenah pa je dobro vidnih nekaj odprtin, ki kažejo na to, da se jama poševno nadaljuje v globino. Dobra novica pa je to, da se prostor z vsakim novim globinskim metrom oži, s čimer se manjša tudi prostornina sekundarnega materiala.\n\n![Delavska ekipa pred jamskim vhodom po zaključku akcije. Manjka Andrej Gašperič, Marko je fotografiral.](https://jknm-novice.s3.eu-central-003.backblazeb2.com/cvingerska-jama-ciscenje-12-07-2016/img_6636.jpg)\n\nZ jamarskega vidika ocenjujemo, da je dobro pripravljena akcija odlično uspela, saj smo izpolnili cilj, da v enem dnevu izvlečemo okoli 10 m3 materiala. Žal ga je v jami še vedno toliko, da na zastavljena vprašanja v tem trenutku ne dobimo zadovoljivih odgovorov. Pričakovanja arheologov najbrž tudi niso izpolnjena, saj opravljeno delo zaenkrat ni dalo tako želenih rezultatov. Oboji se zavedamo, da so želje eno, dejstva pa drugo. Treba bo še kopati, saj smo jamarji že neštetokrat dokazali, da se vztrajnost še kako izplača. Če želimo zadevi oz. Cvingerski jami priti (dobesedno) do dna, bomo pač morali začeto delo nadaljevati. Volje nam očitno ne primanjkuje.\n\n![In še rezultat akcije: primerno velik kup kamenja in zemljine.](https://jknm-novice.s3.eu-central-003.backblazeb2.com/cvingerska-jama-ciscenje-12-07-2016/img_6639.jpg)\n\nRaziskovalni pomočniki smo bili Črt Bučar, Andrej Gašperič, Tomaž Grdin, Andrej Jaklič, Uroš Mervič, Mihael Rukše, Anton Tramte in koordinator Marko Pršina. Za uspešno akcijo je veliko dobrega storil tudi predsednik Zdravko Bučar, ki pa je v času akcije že užival zaslužen dopust.\n\nFotografije Matija Črešnar, Mihael Rukše in Marko Pršina.\n\nNadaljevanje zgodbe lahko preberete <a href=\"/novica?id=436\" target=\"_blank\">tukaj</a>."
  },
  {
    "id": 429,
    "markdown": "# Jamarski potep po Kočevskem Rogu\n\nV okviru Poletja na Kočevskem Rogu  smo v nedeljo, 16. julija 2016, jamarji pripravili predstavitev jam v okolici Cink križa pri Podstenicah. Jame s svojimi zgodbami so gotovo ena bolj privlačnih tem Kočevskega roga,  saj so kljub slabemu  vremenu pritegnile  preko 20 obiskovalcev.  Rahel dež nas je spremljal celo dopoldne, zato smo nekoliko skrajšali pot in preskočili studenec in jamo pri Dolgem vodnjaku.\n\nZačeli smo seveda z breznom Cink križ, najbolj veličastnim roškim breznom. Prvopristopnika Iztok in Tomaž sta obudila spomine na  premagovanje klavstrofobične ožine, ki ovira dostop v končno vertikalo, najbolj zvedavi pa so pokukali v 103 m globoko vhodno vertikalo.\n\n![Ekipa udeležencev.](https://jknm-novice.s3.eu-central-003.backblazeb2.com/jamarski-potep-po-kocevskem-rogu-25-07-2016/1_ekipa.jpg)\n\n![Klubske jamarske legende pred vhodno vertikalo.](https://jknm-novice.s3.eu-central-003.backblazeb2.com/jamarski-potep-po-kocevskem-rogu-25-07-2016/2_cin_kriz_legende.jpg)\n\nV neposredni bližini je Dvojno brezno pri Cink križu,  eno večjih roških jamskih grobišč povojnih pobojev.  Kot da se ni nič zgodilo, opazne so le sledi miniranja vhodnega dela, ob ograjeni  jami  je tudi spominsko znamenje.\n\n![Grobišče v Dvojnem breznu.](https://jknm-novice.s3.eu-central-003.backblazeb2.com/jamarski-potep-po-kocevskem-rogu-25-07-2016/3dvojno_pri_ck.jpg)\n\nPred dežjem smo se zatekli v bližnji Kapšev bunker. Manjša jama, katere strop se je zrušil, je med vojno služila kot skladišče rekvirirane robe obeh Kapševih trgovin iz Toplic, ki pa so ga Italijani ob ofenzivi leta 1942 odkrili.\n\n![Udeleženci v Kapševem bunkerju.](https://jknm-novice.s3.eu-central-003.backblazeb2.com/jamarski-potep-po-kocevskem-rogu-25-07-2016/4_kapsev_bunkar.jpg)\n\nMed dežjem smo se prepeljali  do slikovitih Knežjih jam. Najprej smo se spustili v Malo Knežjo jamo, kjer smo v poltemi  občudovali eno večjih roških podzemnih dvoran in prisluhnili tišini.\n\n![Vhod v Malo Knežjo jamo.](https://jknm-novice.s3.eu-central-003.backblazeb2.com/jamarski-potep-po-kocevskem-rogu-25-07-2016/5_mala_knezja.jpg)\n\nZa konec sladica - Velika Knežja jama. Obhodili smo vse štiri zevajoče vhode in  se spustili po podoru do zarušenega dna.  Češnja na torti je bil spust večine udeležencev s pomočjo vrvne tehnike skozi stropno brezno. Začetno nelagodnost je pri večini preglasil »vauuu …«, potem, ko so kot pajki obviseli pod stropom dvorane!\n\n![Ogromen vhod v Veliko Knežjo jamo.](https://jknm-novice.s3.eu-central-003.backblazeb2.com/jamarski-potep-po-kocevskem-rogu-25-07-2016/6_vel_knezja.jpg)\n\n![Stropno brezno v Veliki Knežji jami.](https://jknm-novice.s3.eu-central-003.backblazeb2.com/jamarski-potep-po-kocevskem-rogu-25-07-2016/7_vel_knezja.jpg)\n\n![Spust skozi stropno brezno.](https://jknm-novice.s3.eu-central-003.backblazeb2.com/jamarski-potep-po-kocevskem-rogu-25-07-2016/8_vel_knezja.jpg)\n\nPredstavitev je pripravil in vodil Zdravko Bučar,  pomagali pa smo mu Iztok Vilič, Tomaž  Bukovec,  Aleš Cvelbar in Andrej Hudoklin.\n\nFotografije: Tomaž Bukovec in Andrej Hudoklin."
  },
  {
    "id": 430,
    "markdown": "# Jama pri pesi\n\nJama pri pesi se nahaja nedaleč stran od vasice Željne na Kočevskem Rogu. Jamo je že dolgo poznal naš Sandi,  vendar je do sedaj, ko je jamar pripravnik, ni mogel pobliže raziskat. No in nas je kamerade novopečene pripravnike povabil, da jo raziščemo in registriramo. Pri jami smo opazili trakove, ki so jih, pravi Sandi, tam pustili kot otroci, saj so se v brezno poskušali spustiti po trakovih cerad, vendar si ni nihče upal čez rob vhodnega brezna. Jama je najprej dobila ime pri trakovih, a smo jo kasneje preimenovali, saj so domačini takoj vedeli, kje je »pesa«, za trakove v hosti pa še niso slišali. Blizu jame je namreč skladišče za peso, ki jo imajo lovci spravljeno za čez zimo.\n\n![Vhodno brezno.](https://jknm-novice.s3.eu-central-003.backblazeb2.com/jama-pri-pesi-10-08-2016/5_vhodno_brezno.jpg)\n\nKakorkoli, v jamo smo se spustili Črt, Sandi, jaz in pa Zdravko. Jama se je začela s 25 m breznom,  ki gre proti koncu malo poševno do ožine, skozi katero se nismo mogli prebiti, vendar je po napovedi padajočih kamenčkov namigovala obetavnim 15 ali več metrov nadaljevanja. Od sredine brezna navzdol se razteguje dolg na pol kapnik na pol sigov slap. Na dnu brezna je manjše jezerce. Presenetljivo je voda kar tekla – kljub suši zgoraj. Pripravniki smo bili veseli in z velikimi upi pumpali ven iz brezna in na pijačo k Sandiju.\n\nVrnili smo se čez teden dni z macolo in majzljem in se zapodili v trdo steno. Malo smo poširili in odstranili veliko blata. Ni bilo dovolj. Mogoče bi se suhec kot sem še prebil skozenj, vendar nikakor ne bi mogel priti ven brez dodatne širitve. Jama je tako uspešno še za nekaj dni ubranila svoje skrivnosti.\n\nDo naslednjič so Sandi, Srečko in pa Borivoj na dveh akcijah prebili ožino in še eno kakšnih 30 m nižje. Končno sem le utegnil nedeljo rezervirati za jame in se s Srečko in Sandijem spustil noter. Zakoooon. Jama gre naprej in naprej in je kar lepo zasigana. Prebijemo se čez obe ožini in pridemo do police, od kjer dalje še ni stopila človeška noga. Zadnjič jim je namreč tu zmanjkalo vrvi. V naših mislih je bilo navdušenje in nestrpnost, ko je Srečko vrtal luknjo za pritrdišče. Spustili smo se eden za drugim in opazovali dvorano z ogromnim sigovim slapom in pa podorom spodaj.\n\n![Sigov slap v spodnji dvorani.](https://jknm-novice.s3.eu-central-003.backblazeb2.com/jama-pri-pesi-10-08-2016/3_sigov_slap_v_spodnji_dvorani.jpg)\n\n![Jamske mokrice.](https://jknm-novice.s3.eu-central-003.backblazeb2.com/jama-pri-pesi-10-08-2016/1_jamske_mokrice.jpg)\n\n![Ostanki nesrečne žabe na 65 m globine.](https://jknm-novice.s3.eu-central-003.backblazeb2.com/jama-pri-pesi-10-08-2016/2_ostanki_nesrecne_zabe_na_65_m_globine.jpg)\n\nPrišli smo do 85 m globine. Preiskali smo vsako špranjico in našli morebitno nadaljevanje čez podor, ki ga zakriva drobir, kamenje in pa masiven skalnat blok. Pot naprej bo treba prebiti skozi kamenje. Skozenj se da videti stene dvorane, ki se nadaljuje navzdol. Prav tako smo metali kamenčke in dva (od šestinštiridesetih) sta letela kar globoko. 10 m ali več.\n\n![Obetavno nadaljevanje.](https://jknm-novice.s3.eu-central-003.backblazeb2.com/jama-pri-pesi-10-08-2016/4_obetavno_nadaljevanje.jpg)\n\nZraven je še manjša luknja, ki smo jo imenovali spovednica. Na eni strani dvorane, kjer se bohoti sigov slap, je zemeljski podor, ki bi mogoče tudi kaj skrival, vendar ga zaradi blata do kolen nisem mogel pregaziti. Pri vzpenjanju iz dvorane sva s Sandijem locirala še eno ali dve možni nadaljevanji pod polico zgoraj, ki ju raziščemo naslednjič.\n\nKdo bi si mislil, da bo druga jama, ki jo bomo registrirali, skrivala kaj obetavnega. Sandi je pa itak čist not, saj je jama v njegovem rajonu.\n\nSandi Vidrih, Srečko Vidic in Aleš Cvelbar."
  },
  {
    "id": 431,
    "markdown": "# Kanin 2016\n\nKot je že vsako leto v navadi, smo člani JK NM tudi letos pripravili enotedenski tabor na Kaninu v času od 30. julija do 6. avgusta. V soboto sva se zgodaj zjutraj odpravila dva člana (Črt in Andrej) in hišni alarm na štirih nogah - Nuk. Prva naloga, ko sva prišla na cilj, je bil postaviti streho nad glavo za primer kake nevihte, ki so bile obljubljene za čez vikend, in vse ostalo, kar pritiče k daljšemu taborjenju. In to je bilo za prvi dan tudi vse.\n\n![Tabor.](https://jknm-novice.s3.eu-central-003.backblazeb2.com/kanin-2016-12-08-2016/s1.jpg)\n\nV nedeljo sta naju obiskala še Uroš Mervič in Miha Primc, ki sta na hitro \"priletela\" na kaninske pode pogledat nekaj vhodov. Midva pa sva naslednje štiri dni že zgodaj dopoldne hodila v jamo Kremenček širit ožino, ki se nam je že lansko leto z vso silo upirala. Tudi letos ni bilo kaj dosti drugače, a nama jo je z vztrajnostjo in garaškim delom le uspelo prebiti in prišla sva do manjše stopnje.\n\n![Črt na vhodu v ožino.](https://jknm-novice.s3.eu-central-003.backblazeb2.com/kanin-2016-12-08-2016/s2.jpg)\n\n![Črt počasi izginja v ožino.](https://jknm-novice.s3.eu-central-003.backblazeb2.com/kanin-2016-12-08-2016/s3.jpg)\n\nKer nisva imela opreme za nadaljevanje, sva samo poškilila navzdol in rekla, da je jame za enkrat dovolj in da nama pripada en dan dopusta.  Nadaljevanje pa bomo pogledali skupaj z ekipo, ki pride naslednji dan v tabor. Rečeno storjeno.\n\n![Še Andrej v ožini.](https://jknm-novice.s3.eu-central-003.backblazeb2.com/kanin-2016-12-08-2016/s4.jpg)\n\n![Pavza pred začetkom garanja.](https://jknm-novice.s3.eu-central-003.backblazeb2.com/kanin-2016-12-08-2016/s5.jpg)\n\nV četrtek sva si torej vzela prosto in šla malo poškilit v ljubljanski tabor, kjer so že navsezgodaj roštiljali. Seveda nama ni bilo treba dvakrat reči, da se jim pri težaškem delu pridruživa. Ko se je dan prevesil v popoldan, sva se počasi le odpravila in si šla pogledat še vhod v Vrtiglavico, ki je v bližini njihovega tabora.\n\nPohitela sva nazaj v naš tabor, kjer sva pričakovala nove moči, pa jih še ni bilo, zato sva se kar sama lotila priprave kosila in očitno jih je prijeten vonj iz lonca kmalu priklical izza vogala. Tom, Zdravko in Jure so prišli ravno prav na kosilo. Po kosilu pa spet prosto. Tomu žilica ni dala žilica in sta s Črtom odšla v jamo. Zdravko, jaz in Nuk pa na Laško planjo. Jure pa je pohajkoval okoli bivaka.\n\n![Na vrhu Laške Planje.](https://jknm-novice.s3.eu-central-003.backblazeb2.com/kanin-2016-12-08-2016/s6.jpg)\n\nPredzadnji dan bivanja (petek) sva s Tomom zopet odšla v jamo širit novo ožino, ki ga je prejšnji dan zaustavila pri napredovanju, nekaj ur za nama, pa so se v jamo napotili še ostali trije. Črt je preopremljal, Zdravko in Jure pa sta šla glede na njune zdravstvene zmožnosti le do dna 45 metrce.\n\n![Tom pred ožino.](https://jknm-novice.s3.eu-central-003.backblazeb2.com/kanin-2016-12-08-2016/s7.jpg)\n\nS Tomom sva uspešno pregrizla tudi naslednjo ožino, a kaj ko se je po manjši stopnji zopet pojavila nova, še hujša, ki pa bo ostala za prihodnjo sezono. Ravno sva malicala, ko se je kar naenkrat slišalo, kako se približuje voda in ni dolgo trajalo, ko je čez prehod pritekel manjši slapič. Takoj je bilo jasno, da je zunaj začelo močneje deževati. Na poti ven smo se tako navzeli odvečne vlage, ki smo jo zunaj odpravili s kuhanim vinom in toplimi spalnimi vrečami.\n\n![Še zadnji ovinek.](https://jknm-novice.s3.eu-central-003.backblazeb2.com/kanin-2016-12-08-2016/s8.jpg)\n\n![No vidiš, da je res zadnji.](https://jknm-novice.s3.eu-central-003.backblazeb2.com/kanin-2016-12-08-2016/s9.jpg)\n\nNoč in sobotno dopoldne sta bila zelo vetrovna, tako da smo imeli kar nekaj problemov pri pospravljanju bivaka. Močan veter nas je spremljal tudi precejšen del poti v dolino. Na momente nas je kar prestavljalo s steze.\n\n![Še gasilska pred odhodom.](https://jknm-novice.s3.eu-central-003.backblazeb2.com/kanin-2016-12-08-2016/s10.jpg)\n\nV celoti gledano je bil tabor glede na število sodelujočih zelo uspešen, kljub temu, da nam jamo ni uspelo poglobiti za več kot slabih 20 metrov. Zato pa ostaja velik izziv za prihodnje leto. Na taboru smo letos sodelovali Zdravko&nbsp;Bučar, Črt Bučar, Jože Tomšič, Jure Novak in Andrej Gašperič."
  },
  {
    "id": 434,
    "markdown": "# Jamarski izpiti Krka 2016\n\nV soboto so pri jami Poltarica potekali izpiti Jamarske zveze Slovenije v organizaciji Jamarskega kluba Krka. Preverjanja znanja za naziv »jamar pripravnik« sta se udeležila dva kandidata, sedem pa jih je opravljalo preverjanje za naziv »jamar«. Preverjanja za naziv »jamar« se je udeležil tudi naš član Peter Gliha in ga na koncu tudi uspešno zaključil. Znanje kandidatov o varstvu jam je preverjal Andrej Hudoklin, v vlogi inštruktorja pa sva na preverjanju sodelovala še Damijan Šinigoj in Klemen Mihalič.\n\n![Kandidati so morali pokazati široko paleto znanja. Andrej je preverjal njihovo znanje o varstvu jam ...](https://jknm-novice.s3.eu-central-003.backblazeb2.com/jamarski-izpiti-krka-2016-06-09-2016/slika_1.jpg)\n\n![... Klemen je preverjal postopke ob nesreči in znanje prve pomoči ...](https://jknm-novice.s3.eu-central-003.backblazeb2.com/jamarski-izpiti-krka-2016-06-09-2016/slika_2.jpg)\n\n![... pri Damijanu so morali pokazati plezanje po lojtricah ...](https://jknm-novice.s3.eu-central-003.backblazeb2.com/jamarski-izpiti-krka-2016-06-09-2016/slika_3.jpg)\n\nPreverjanje je potekalo v prijetni okolici jame Poltarica. Moram pohvaliti člane JK Krka, ki so poskrbeli za naše udobje in prehrano, ter vodjo Izobraževalne službe pri JZS Bojana Jereba, ki je dobro koordiniral preverjanje. Na koncu se nam je pridružil tudi Matija Gašperšič, ki je prikolesaril iz Ljubljane. Seveda mu ni bil nihče nevoščljiv, saj ga je čakala še enaka pot do doma.\n\n![... snemali so ponesrečenega iz vrvi ...](https://jknm-novice.s3.eu-central-003.backblazeb2.com/jamarski-izpiti-krka-2016-06-09-2016/slika_4.jpg)\n\n![... pod budnim očesom inštruktorjev pa so opravili tudi z zahtevnim poligonom.](https://jknm-novice.s3.eu-central-003.backblazeb2.com/jamarski-izpiti-krka-2016-06-09-2016/slika_5.jpg)\n\nPo koncu preverjanja smo se vsi prestavili do lovske koče v Javhah, kjer so nas krkaši počastili z golažem in odojkom. Jamarski klub Krka namreč v teh dneh praznuje 10 let obstoja. Čestitke in dobre želje za delo v prihodnje jim je prinesel tudi naš predsednik Zdravko Bučar, ki se nam je pridružil ravno pravi čas za podelitev priznanj vsem novim jamarjem pripravnikom in jamarjem. Petru želim ob tem novem nazivu predvsem veliko let uspešnega in varnega jamarjenja.\n\n![Peter je prestal vse izzive in si zasluženo pridobil naziv »jamar«.](https://jknm-novice.s3.eu-central-003.backblazeb2.com/jamarski-izpiti-krka-2016-06-09-2016/slika_6.jpg)\n\n![Za zaključek preverjanja je sledil jamarski krst.](https://jknm-novice.s3.eu-central-003.backblazeb2.com/jamarski-izpiti-krka-2016-06-09-2016/slika_7.jpg)\n\n![Po koncu dolgega dne smo si zaslužili lažji prigrizek.](https://jknm-novice.s3.eu-central-003.backblazeb2.com/jamarski-izpiti-krka-2016-06-09-2016/slika_8.jpg)\n\nNa preverjanju smo sodelovali Peter Gliha, Damijan Šinigoj, Zdravko Bučar, Andrej Hudoklin, Matija Gašperšič in Klemen Mihalič.\n\nFoto: Tanja Podržaj in Klemen Mihalič."
  },
  {
    "id": 435,
    "markdown": "# Čiščenje Male Stankove jame pri Šalki vasi\n\nČe zmanjka smeti v eni jami, jih pa v drugi poiščemo! bi lahko naslovili čiščenje Male Stankove jame pri Šalki vasi na robu Kočevja letošnjega 28. avgusta. Jamo smo očistili v sklopu drugega dela projekta Life+ Kočevsko. Ker je bilo smeti manj od ocene v projektu, smo se odločili in popoldne očistili še jamo Mullerloch (2329) JV od Livolda. Jama je poznana tudi kot Golobja jama, žal pa tudi kot odlagališče smeti.\n\nLetos smo že očistili jamo Schaffeichloch, tokrat pa smo se lotili Male Stankove jame vzhodno od Šalke vasi (katastrska številka 3202), ki je bila prvič raziskana in izmerjena ter registrirana 6. oktobra 1968, raziskal pa jo je JK Železničar. Avtor zapisnika je bil pokojni Dušan Novak, geolog, hidrogeolog, speleolog in jamar, izjemen strokovnjak za kraške vode, znan tudi po svojem delu o sledenju vodnih tokov in barvanjih podzemnih voda za ugotavljanje povezav. Pri svojem delu se je posvečal značilnostim kroženja vode v krasu, kemičnim in bakteriološkim značilnostim ter problemom onesnaževanja kraške podzemne vode. Jama je sicer dolga 147 m in globoka 10 metrov, v njej pa je tudi aktiven vodni tok. Jamo smo očistili z lahko rečemo že kar klasično tehniko in skupnim sodelovanjem, ki smo ga vzpostavili ob čiščenju jame Mišnice pri Vrbovcu. Jamarji smo odpadke nakladali v veliko kiblo (kasneje pa v velike vreče), z dvigalom na tovornjaku (hiap) pa jih je dvigal Boštjan Jarc iz Vrbovca pri Dobrniču, s katerim smo sodelovali pri čiščenju jame Mišnica lani in letos pri čiščenju jame Schaffeichloch pri Koprivniku.\n\n![Stankova jama: začetek\ndel v meglenem jutru.](https://jknm-novice.s3.eu-central-003.backblazeb2.com/ciscenje-male-stankove-jame-pri-salki-vasi-07-09-2016/stankova_1.jpg)\n\n![Posnetek obstoječega\nstanja pred čiščenjem.](https://jknm-novice.s3.eu-central-003.backblazeb2.com/ciscenje-male-stankove-jame-pri-salki-vasi-07-09-2016/stankova_2.jpg)\n\n![Pralni stroj je bil brez motorja.](https://jknm-novice.s3.eu-central-003.backblazeb2.com/ciscenje-male-stankove-jame-pri-salki-vasi-07-09-2016/stankova_3.jpg)\n\nIz jame smo odstranili dva velika kontejnerja (po pet kubičnih metrov) z mešani odpadki v velikih vrečah, en kontejner z mešani odpadki v raztresenem stanju ter enega z železnimi odpadki. Delo je potekalo hitro in brez posebnosti, je pa zato začetek bil toliko bolj zanimiv. Zaradi megle smo se nekateri izgubili in kljub dobremu opisu dostopa nismo našli jame, tako da nas je moral priti iskat »vodič«' (Tomaž Grdin) v Šalko vas k cerkvi. Seveda je jamarju težko priznati, da še ene »jamce« ne zna najti, tako da je vsem izgubljencem dobro voljo in pogum vrnil Borivoj, ki je že bil v tej jami, naredil dodatne zapisnike, v nedeljo pa je tudi on ni našel. Je pa res, da je do dneva čiščenja šel do jame vedno z druge strani.\n\n![Brez Jasne bi bili vsi lačni.](https://jknm-novice.s3.eu-central-003.backblazeb2.com/ciscenje-male-stankove-jame-pri-salki-vasi-07-09-2016/stankova_4.jpg)\n\n![Potoček sredi jamice ...](https://jknm-novice.s3.eu-central-003.backblazeb2.com/ciscenje-male-stankove-jame-pri-salki-vasi-07-09-2016/stankova_5.jpg)\n\n![Bela dvorana.](https://jknm-novice.s3.eu-central-003.backblazeb2.com/ciscenje-male-stankove-jame-pri-salki-vasi-07-09-2016/stankova_6.jpg)\n\nKer odpadkov ni bil zadosti za zapolnitev kvote, smo se odločili, da očistimo še jamo Mullerloch, ki je domačinom znana kot Golobja jama. Tudi to jamo je registriral JK Železničar, dolga je 40 in globoka 13 metrov.\n\n![Stožec smeti v Golobji jami.](https://jknm-novice.s3.eu-central-003.backblazeb2.com/ciscenje-male-stankove-jame-pri-salki-vasi-07-09-2016/golobja_1.jpg)\n\n![Smeti, smeti, smeti ...Od plastike in medicinskih\npripomočkov do kadavrov.](https://jknm-novice.s3.eu-central-003.backblazeb2.com/ciscenje-male-stankove-jame-pri-salki-vasi-07-09-2016/golobja_2.jpg)\n\n![Pogled\nproti vhodu Golobje jame.](https://jknm-novice.s3.eu-central-003.backblazeb2.com/ciscenje-male-stankove-jame-pri-salki-vasi-07-09-2016/golobja_3.jpg)\n\n![Po\nodstranitvi smeti se je odprl vhod v drugi del jame.](https://jknm-novice.s3.eu-central-003.backblazeb2.com/ciscenje-male-stankove-jame-pri-salki-vasi-07-09-2016/golobja_4.jpg)\n\nPo popisu je v jami 50 kubičnih metrov odpadkov in od tega naj bi jih bilo okoli 60 odstotkov gradbenih, mešanih pa naj bi bilo okoli 20 kubičnih metrov. Ker smo se pri dosedanjih ocenah zmotili za približno polovico, smo ocenjevali, da je v jami približno 10 kubičnih metrov mešanih odpadkov. Tudi to jamo smo očistili s pomočjo vitla na kamionu in iz nje dvignili ter napolnili kontejner s sedmimi kubičnimi metri odpadkov ter šest velikih vreč. V jami so prevladovali mešani odpadki, odpadna bela tehnika in odpadna embalaža. Po odstranitvi prve plasti odpadkov smo odprli prehod v spodnji del jame, ki je prav tako poln odpadkov in je po naši oceni v njej še vedno okoli 50 kubičnih metrov ne-gradbenih odpadkov. Jama je ob višjem vodostaju do vrha podornega stožca zalita z vodo in imajo smeti skoraj gotovo velik negativni vpliv na habitat človeške ribice in bo nujno njeno dokončno očiščenje. Ker je vhod v jamo tik ob cesti, smo občini Kočevje že predlagali postavitev dovolj visoke varovalne ograje med cesto in vhodom v jamo, s katero bi odlaganje odpadkov preprečili.\n\n![Nakladanje\nv veliko kiblo.](https://jknm-novice.s3.eu-central-003.backblazeb2.com/ciscenje-male-stankove-jame-pri-salki-vasi-07-09-2016/golobja_5.jpg)\n\n![Zdravko\nBučar, predsednik JK Novo mesto ali šef čez vse nas. Brez aktivnega vodenja ne\nbi bilo aktivnega čiščenja.](https://jknm-novice.s3.eu-central-003.backblazeb2.com/ciscenje-male-stankove-jame-pri-salki-vasi-07-09-2016/golobja_6.jpg)\n\n![Dviganje\nkible iz brezna.](https://jknm-novice.s3.eu-central-003.backblazeb2.com/ciscenje-male-stankove-jame-pri-salki-vasi-07-09-2016/golobja_7.jpg)\n\n![Jamarska.](https://jknm-novice.s3.eu-central-003.backblazeb2.com/ciscenje-male-stankove-jame-pri-salki-vasi-07-09-2016/golobja_8.jpg)\n\nFoto: Tomaž Grdin\n\nUdeleženci akcije: Zdravko Bučar, Črt Bučar, Klemen Mihalič, Jasna Šinigoj, Anže Tomšič, Damijan Šinigoj, Tomaž Grdin, Anton Tramte, Primož Paterneš, Miha Primc, Uroš Mervič, Jože Tomšič, Peter Gliha, Sandi Vidrih, Mojca Arlič, Matija Gašperšič, Borivoj Ladišić, Tomaž Bukovec."
  },
  {
    "id": 436,
    "markdown": "# Cvingerska jama - čiščenje [2]\n\nPo veliki akciji čiščenja, bolje rečeno praznjenja Cvingerske jame sredi istoimenskega prazgodovinskega gradišča pri Dolenjskih Toplicah, smo jamarji staknili glave in se vprašali: Kako naprej? Čeprav smo <a href=\"/novica?id=428\" target=\"_blank\">na prvi akciji</a> opravili ogromno delo, je bilo vsem jasno, da ga je verjetno še več pred nami.&nbsp;Želja vodje letošnjih arheoloških raziskav doc. dr. Matije Črešnarja je bila, da z delom nadaljujemo in v klubu smo temu prisluhnili ...\n\nZa petkovo pripravo delovišča (9. september 2016) smo se odzvali Uroš, Klemen, Zdravko in Marko, ki smo v popoldanski akciji privlekli sode, električni generator, napeljali jeklenico, montirali električni vitel ter vse preizkusili. Uroš in Klemen sta imela naslednji dan (10. september) opravičen izostanek, za celodnevne sobotne kopače pa so se poleg navedenih javili še Andrej Jaklič, Miha Rukše in Peter Gliha.\n\n![Petkovo napeljevanje jeklenice in montaža vitla.](https://jknm-novice.s3.eu-central-003.backblazeb2.com/cvingerska-jama-ciscenje-2-12-09-2016/20160909_001.jpg)\n\nNa prvi akciji pred dvema mesecema smo izvlekli okoli 10 m3 kamenja, blata in skal, s čimer smo jamo poglobili za okoli 2 m. Proti dnu se sedaj jamsko dno sicer oži, s čimer se izkopna površina zmanjšuje. Po drugi strani pa&nbsp;blatna ilovica močno otežuje nakladanje materiala v dva soda.\n\n![Sod prihaja iz jame ...](https://jknm-novice.s3.eu-central-003.backblazeb2.com/cvingerska-jama-ciscenje-2-12-09-2016/pos_1.jpg)\n\n![... in je pripravljen ...](https://jknm-novice.s3.eu-central-003.backblazeb2.com/cvingerska-jama-ciscenje-2-12-09-2016/pos_2.jpg)\n\n![... za vodoravni transport po jeklenici.](https://jknm-novice.s3.eu-central-003.backblazeb2.com/cvingerska-jama-ciscenje-2-12-09-2016/pos_3.jpg)\n\n![Praznjenje soda ...](https://jknm-novice.s3.eu-central-003.backblazeb2.com/cvingerska-jama-ciscenje-2-12-09-2016/pos_4.jpg)\n\n![... in vračanje nazaj v jamo. In tako bolj ali manj ves dan.](https://jknm-novice.s3.eu-central-003.backblazeb2.com/cvingerska-jama-ciscenje-2-12-09-2016/pos_5.jpg)\n\nNaleteli smo tudi na nekaj večjih skal, ki jih je bilo treba pred dvigom razbiti. S poglabljanjem dna se nam povečuje tudi razdalja, ki jo mora premagati električni vitel, tako da smo kljub enakemu vložku dela in enaki prizadevnosti tokrat nakopali znatno manj. Ampak vse to smo predvidevali. Nismo pa mogli predvideti, da nam bo tokrat zagodel električni generator, ki je sredi dneva obmolknil. Zagato je ekspresno rešil Zdravko, ki je s pomočjo Mihatovega terenca na delovišče privlekel podoben izdelek, ki je last njegovega tasta. Po okusnem kosilu in dobri postrežbi smo z delom nadaljevali v ustaljenem ritmu: Zdravko in Marko sta upravljala izvlek, med kopači sta se izmenjavali dvojici Črt in Peter ter Andrej in Miha. Pregled izkopanega materiala sta opravljala Črešnarja - mlajši Svit predvsem kamnit material, starejši Matija pa najdbe drugih materialov. Izplen ni bil ravno navdušujoč: med živalskimi kostmi, ostanki minometnih min (špliterjev) in celo zamaška za steklenico je izstopal zajeten kos prazgodovinske keramike, ki je del ostenja posode za kuhanje na ognju.\n\n![Matija med brskanjem po jamskih sedimentih.](https://jknm-novice.s3.eu-central-003.backblazeb2.com/cvingerska-jama-ciscenje-2-12-09-2016/20160910_002.jpg)\n\nZanesljivost delavcev je spet prekašala tehniko, saj nam je popoldne odpovedalo stikalo na električnem vitlu, zaradi česar smo bili prisiljeni delo ustaviti. K sreči ravno na točki, ko je bilo že mogoče pokukati globlje v jamo. Podpisani sem se stlačil oz. stenstal v razpoko ter previdno prodiral med matičnim ostenjem jame in podorom. Iz prvega prostora je proti severu odprtina, v katero&nbsp;kamen&nbsp;pade nekaj metrov globoko. Pod prvim prostorom pa je podobna drobna luknja, v kateri se je padajoči kamen ravno tako odbijal nekaj metrov globoko. Mojo izkušnjo je nato ponovil še Miha.\n\n![Špranja z nadaljevanjem jame je zaenkrat rezervirana samo za klubske suhce.](https://jknm-novice.s3.eu-central-003.backblazeb2.com/cvingerska-jama-ciscenje-2-12-09-2016/20160910_019.jpg)\n\nKakšna je torej situacija? Trenutno dno Cvingerske jame tvori nekaj 10 m3 skalnega podora. Mejo med njim in matično kamnino je možno dobro definirati. Ostenje jame je erozijsko močno obdelano, kamnina je večinoma ostra. Na izpostavljenih delih je množica ježkov, kar dokazuje prepihe, ki jih tokrat nismo zaznali. Ne gre dvomiti, da naša jama ni zgolj neka \"čurka\", temveč je (bila) kar spodoben jamski prostor. Kulturnih plasti v teh predelih nismo opazili.\n\n![Pogled proti izhodu iz prvega prostora. Za primerjavo je v sredini Matijev čevelj.](https://jknm-novice.s3.eu-central-003.backblazeb2.com/cvingerska-jama-ciscenje-2-12-09-2016/20160910_013.jpg)\n\n![Korozijsko močno obdelano ostenje jame (levo). Desno ježki.](https://jknm-novice.s3.eu-central-003.backblazeb2.com/cvingerska-jama-ciscenje-2-12-09-2016/20160910_010.jpg)\n\n![Eno od možnih nadaljevanj v jami je dvoranica proti severu.](https://jknm-novice.s3.eu-central-003.backblazeb2.com/cvingerska-jama-ciscenje-2-12-09-2016/20160910_017.jpg)\n\nPod črto: v Cvingerski jami smo našli obetavno nadaljevanje, ki povečuje jamarske apetite. Zgodba ni dokončana, zato upamo na mnoga (in plodna) nadaljevanja. Arheologi tudi!\n\nUdeleženci: Črt Bučar, Zdravko Bučar, Uroš Mervič, Klemen Mihalič, Andrej Jaklič, Mihael Rukše, Peter Gliha, Svit Črešnar, Matija Črešnar in Marko Pršina.\n\nFotografije: Matija Črešnar in Marko Pršina.\n\n<a href=\"/novica?id=470\" target=\"_blank\">Nadaljevanje cvingerske zgodbe v letu 2017.</a>"
  },
  {
    "id": 437,
    "markdown": "# Kofelca - nova 100 metrca\n\nV začetku avgusta se je Sandi odpravil na terensko akcijo na območje Male gore vzhodno od Kočevja. Na območju med Somovo goro in Koflom je našel ozek vhod v po padcu kamna sodeč zelo globoko brezno. Že sam se je lotil ozkega vhoda in ga razširil do prehodnih dimenzij, a je bila le nekaj metrov pod vhodom ožina, ki jo je bilo treba razširiti.\n\n![Pogled na vhod in okolico. Foto Borivoj Ladišić](https://jknm-novice.s3.eu-central-003.backblazeb2.com/kofelca-nova-100-metrca-27-09-2016/slika_1_pogled_na_vhod_in_okolico_foto_borivoj_ladisic.jpg)\n\nTo sva s Sandijem naredila že nekaj dni kasneje. Razbila sva večji rogelj in se spustila 12 m do široke police s kar tremi odprtinami za spust navzdol. Skozi največjo odprtino se je videlo dno 20 metrov globokega brezna. A žal nisva imela več vrvi, zato sva ta dan akcijo zaključila.\n\n![Razširjen vhod. Foto Borivoj Ladišić](https://jknm-novice.s3.eu-central-003.backblazeb2.com/kofelca-nova-100-metrca-27-09-2016/slika_2_razsirjen_vhod_foto_borivoj_ladisic.jpg)\n\n![Vhodna stopnja je dovolj široka za spust. Foto Borivoj Ladišić](https://jknm-novice.s3.eu-central-003.backblazeb2.com/kofelca-nova-100-metrca-27-09-2016/slika_3_vhodna_stopnja_je_dovolj_siroka_za_spust_foto_borivoj_ladisic.jpg)\n\nLe naslednji teden sva se s Sandijem vrnila z novimi vrvmi. Ugotovila sva, da se z dna 20 metrce brezno nadaljuje, tako da sva se spustila do globine 47 m. Tu je bila odprtina z nadaljevanjem, ki jo je bilo potrebno nekoliko razširiti.\n\n![Na 38 m globine je prehod v novo stopnjo. Foto Borivoj Ladišić](https://jknm-novice.s3.eu-central-003.backblazeb2.com/kofelca-nova-100-metrca-27-09-2016/slika_4_na_38_m_globine_je_prehod_v_novo_stopnjo_foto_borivoj_ladisic.jpg)\n\nSledila je akcija, na kateri sta Sandi in Srečko razširila 2 ožini ter se spustila do 75 metrov globine, oziroma do naslednje ožine. Na naslednji akciji sta razširila tudi to ožino ter dosegla globino 81 metrov. Tudi tu jih je ustavila ožina, kamen pa je padel približno 40 metrov globoko.\n\n![Za razširjeno ožino na 47 m globine, že nova. Foto Sandi Vidrih](https://jknm-novice.s3.eu-central-003.backblazeb2.com/kofelca-nova-100-metrca-27-09-2016/slika_5_za_razsirjeno_ozino_na_47_m_globine_ze_nova_foto_sandi_vidrih.jpg)\n\n![Kaj je za to ožino ...? Foto Sandi Vidrih](https://jknm-novice.s3.eu-central-003.backblazeb2.com/kofelca-nova-100-metrca-27-09-2016/slika_6_kaj_je_za_to_ozino_foto_sandi_vidrih.jpg)\n\n![... pa še za to? Foto Sandi Vidrih](https://jknm-novice.s3.eu-central-003.backblazeb2.com/kofelca-nova-100-metrca-27-09-2016/slika_7_pa_se_za_to_foto_sandi_vidrih.jpg)\n\nŠirjenje je bilo uspešno, sledil je spust po mogočnem in 40 m globokem breznu, s čimer sta se spustila do globine 120 metrov. Brezno se je tu nadaljevalo z ozkim meandrom. Pri prvem poskusu širjenja meandra sta bila Srečko in Sandi neuspešna, prav tako Anže in Sandi na naslednji akciji. Predvidevamo, do bo potrebna le še ena akcija in bo meander razširjen. Kamen pade približno 15 m globoko. Tako smo v enem mesecu ob večkratnem širjenju ožin prišli na globino 120 metrov.\n\nSodelovali smo Sandi Vidrih, Srečko Vidic, Anže Tomšič in Borivoj Ladišić."
  },
  {
    "id": 438,
    "markdown": "# Sistem Željnskih jam\n\nZgodbo začnimo z rudnikom premoga v Kočevju. Prvi izkop je dokumentiran že leta 1803. Prvi lastnik premogovnika je bil knez Auersperg, ki je stanoval v gradu v Kočevju in je bil poleg drugega tudi lastnik fužine v Dvoru. Iz bogate zgodovine rudnika izvemo, da je ta zamenjal več lastnikov. Premog se je kopal z dnevnim kopom, tako da je nastala do 70 m globoka kotanja. V času delovanja rudnika je v kotanjo pritekal Rudniški potok, polnil je dve večji luži, katerih vodo pa so v času obratovanja rudnika prečrpavali in jo uporabljali pri separaciji premoga. Odpadne vode separacije so se po Rudniškem potoku naprej pretakale skozi vodne jame v bližini Željnskih jam ter v njih odlagale premogovni prah separacije. Leta 1978 se je delo v rudniku prenehalo, voda pa je polagoma napolnila kotanjo, nastalo je jezero, ki je danes privlačna izletniška točka.\n\nPrva jama, skozi katero teče Rudniški potok, je Mala Željnska jama, ki ima katastrsko številko 20 in je po obstoječih skromnih meritvah dolga 48 m. S Sandijem sva 2. septembra jamo pregledala ter izmerila. Ugotovila sva, da se obstoječe meritve nanašajo le na spodnjo etažo, skozi katero teče potok, zgornja etaža pa se ni omenjala. V strugi potoka je veliko odloženega premogovega praha, tako da po strugi hoja skoraj ni mogoča, ker se pogreza. Povzpela sva se v zgornjo etažo, bogato zasigano, ter namerila skupaj s spodnjo etažo 129 metrov.\n\n![Na vhodu v Malo Željnsko jamo. Hoja po strugi potoka je nevarna, ker se pogreza. Foto Sandi Vidrih.](https://jknm-novice.s3.eu-central-003.backblazeb2.com/sistem-zeljnskih-jam-28-09-2016/slika_1.jpg)\n\n![90 metrov dolga zgornja etaža Male Željnske jame je bogato zasigana. Foto Sandi Vidrih.](https://jknm-novice.s3.eu-central-003.backblazeb2.com/sistem-zeljnskih-jam-28-09-2016/slika_2.jpg)\n\nPotok iz Male Željnske jame po slabih 100 m priteče v obsežno vodno jamo, ki sva jo s Sandijem pregledala in izmerila s čolnom. Na koncu jame je rov zalit, strop se spoji s premogovnimi naplavinami na dnu. Jama ima kar 5 vhodov.\n\n![Največji vhod v vodno jamo pri Željnskih jamah. Foto Borivoj Ladišić.](https://jknm-novice.s3.eu-central-003.backblazeb2.com/sistem-zeljnskih-jam-28-09-2016/slika_3.jpg)\n\nPotok se ponovno pojavi v neimenovani jami kakih 120 m proti jugu. Ta kratka vodna jama ima pritočni sifon, potok teče skozi jamo. Jama je po 30 m ponovno neprehodna, ker se strop spusti do vode. Jama ima 3 vhode, dva sta udornega nastanka, skozi tretjega pa v jamo priteka slaba vodica drugega potoka, ki je tudi prinašal premogov prah. V strugi potoka je veliko odloženega premogovega prahu.\n\n![Vhod v 30 m dolgo vodno jamo, kjer ob višji vodi priteče voda. Tudi ta je nekoč prinašala premogov prah. Foto Borivoj Ladišić.](https://jknm-novice.s3.eu-central-003.backblazeb2.com/sistem-zeljnskih-jam-28-09-2016/slika_4.jpg)\n\nPotok iz te jame se ponovno pojavi v zadnjih delih Željnskih jam, po starih načrtih naj bi pritekal ponovno na površje v Jami pri koritu. To je jama na zadnji odtočni strani Željnskih jam, ki je bila nekoč prehodna in povezana z Željnskimi jamami. Danes je ta povezava zasuta s premogovimi sedimenti. S Sandijem sva si 21. septembra jamo ogledala. 10 m širok vhod je skoraj do stropa zasut s črnimi sedimenti. Splazil sem se le 14 m daleč, višina do stropa je bila 50 cm ali manj. Široka, a nizka dvorana se konča z zalitim vodnim rovom. Čeprav je bila jama del Željnske jame, je dobila posebno ime Jama pri koritu, ker so bila nekoč pred vhodom korita za napajanje živine, danes pa so korita pod debelo plastjo premogovega prahu. Sandi pravi, da je v jami približno 3 m na debelo odloženo, verjetno tudi v močvirni dolini pred vhodom, dno te doline je namreč iz premogovega prahu. V času obiska voda ni tekla iz jame, je pa bila struga potoka po močvirnatih tleh polna zaostale vode.\n\n![Širok, a nizek vhod v Jamo pri koritu. Foto Sandi Vidrih.](https://jknm-novice.s3.eu-central-003.backblazeb2.com/sistem-zeljnskih-jam-28-09-2016/slika_5.jpg)\n\n![Boro se plazi po tleh iz premogovega prahu v Jami pri koritu. Foto Sandi Vidrih.](https://jknm-novice.s3.eu-central-003.backblazeb2.com/sistem-zeljnskih-jam-28-09-2016/slika_6.jpg)\n\nLe lučaj stran od vhoda v Jamo pri koritu je Sandi pokazal jamo, ki jo je imel v spominu že izpred let, ko so jo kot otroci ali mladostniki obiskovali in v kateri so v zimskem času prezimovale kolonije netopirjev. Tokrat sva opazila le enega. Jama se odpira pod 10 m visoko  navpično skalno steno, vhod je nizek in se je treba splaziti noter. Splazimo se v veliko podorno dvorano s stropnim breznom ter nekaj lepo zasiganimi rovi.\n\n![V jamo pod skalno steno nedaleč Jame pri koritu se moramo splaziti skozi nizek vhod. Foto Sandi Vidrih.](https://jknm-novice.s3.eu-central-003.backblazeb2.com/sistem-zeljnskih-jam-28-09-2016/slika_7.jpg)\n\nPotok iz Jame pri koritu teče po zamočvirjeni dolini 300 m daleč ter ponikne. Ponovno se pojavi v globlji reliefni depresiji pri nekdanjem Remihovem mlinu, na dnu katere se od izvira do ponora pretaka 90 m dolg potok. Ponorna jama je 10 m dolg prehoden rov, ki je na koncu potopljen. V jezeru je na dnu veliko premogovega prahu. Jamo sva z Angelco obiskala in izmerila 14. avgusta. Premogov prah je odložen tudi v dnu depresije. To pritrjuje dejstvu, da v vrtači Remihovega mlina prihaja še zadnjič na plan voda iz Željnskih jam preden dokončno ponikne pod Kočevski rog na poti proti Radeščici v Podturnu. Namreč voda, ki ponika pri Remihovem mlinu, priteka na površje zopet na izviru Radeščice, kar je bilo potrjeno s sledenjem leta 1988. Že vrsto let nazaj je bila ta povezava potrjena po naravni poti. Leta 1964 je v izvir Radeščice po dežju prvič pritekla črna voda, polna premogovega prahu. To se je ponovilo pri vsakem večjem dežju. Voda je spirala premogov prah po jamah in razpokah pod Rogom vse do izvira Radeščice. Sčasoma se je podzemlje spralo, pojav ni bil več opazen.\n\n![Dno reliefne depresije pri nekdanjem Remihovem mlinu je iz premogovega prahu. Pod robom ravnine je do 2 m globoko vrezana struga potoka. Foto Borivoj Ladišić.](https://jknm-novice.s3.eu-central-003.backblazeb2.com/sistem-zeljnskih-jam-28-09-2016/slika_8.jpg)\n\n![Boro pred vhodom v ponorno jamo pod Remihovim mlinom. Foto Angelca Pajk.](https://jknm-novice.s3.eu-central-003.backblazeb2.com/sistem-zeljnskih-jam-28-09-2016/slika_9.jpg)"
  },
  {
    "id": 439,
    "markdown": "# Čolnarjenje v Jami pri gostilni\n\nV novički <a href=\"/novica?id=438\" target=\"_blank\">Sistem Željnskih jam</a> sem opisal raziskovanja v vodnih jamah pri Željnskih jamah. Največja jama, skozi katero teče Rudniški potok, ki je v preteklosti v te jame odložil velike količine premogovega prahu iz separacije v kočevskem rudniku premoga, je Jama pri gostilni. Tako so jo poimenovali raziskovalci, ki so jo obiskali daljnega leta 1965. Takrat je bila jama še prehodna, po njenem dnu je tekel potok. Jame pa niso registrirali. Zaradi akumulacije premogovega prahu, so se tla dvignila za nedoločeno višino, tako da je danes jama trajno poplavljena. Raziskava je možna le s čolnom. Jama ima kar 5 vhodov. Potok priteče v jamo skozi 5 m veliko odprtino, le 10 m stran je še večji vhod, pri obeh je takoj široko jezero. Sandi je pripravil čoln in odpravila sva se jamo raziskati in izmeriti.\n\n![Vhod, skozi katerega priteče potok v jamo, je širok 5 m. Foto Borivoj Ladišić.](https://jknm-novice.s3.eu-central-003.backblazeb2.com/colnarjenje-v-jami-pri-gostilni-03-10-2016/slika_1.jpg)\n\n![Priprave na čolnarjenje. V ozadju je skalna stena, kjer sta vhoda. Foto Borivoj Ladišić.](https://jknm-novice.s3.eu-central-003.backblazeb2.com/colnarjenje-v-jami-pri-gostilni-03-10-2016/slika_2.jpg)\n\nZa vstop s čolnom je edini primeren večji vhod. Sandi je splavil čoln ter preveril če drži. Pozdravila naju je belouška, ki je odplavala mimo čolna v neznano. Potem sem se vkrcal še jaz in plovba se je lahko začela.\n\n![Pri prihodu naju je pozdravila belouška, ki je odplavala v neznano. Foto Borivoj Ladišić.](https://jknm-novice.s3.eu-central-003.backblazeb2.com/colnarjenje-v-jami-pri-gostilni-03-10-2016/slika_3.jpg)\n\n![Pristan v večjem vhodu. Za vstop v čoln je poslužila večja skala na robu jezera. Foto Borivoj Ladišić.](https://jknm-novice.s3.eu-central-003.backblazeb2.com/colnarjenje-v-jami-pri-gostilni-03-10-2016/slika_4.jpg)\n\nNajprej sva izmerila do 30 m široko in 50 m dolgo jezero. Proti odtočnemu koncu jezera je rov, ki vodi na površje (dolg je 15 m), konča se s tretjim vhodom v jamo. Jezero se nadaljuje z vodnim rovom, sprva širokim 5 m.\n\n![Pogled z jezera na oba velika vhoda. Skozi levega priteče v jamo voda Rudniškega potoka. Foto Borivoj Ladišić.](https://jknm-novice.s3.eu-central-003.backblazeb2.com/colnarjenje-v-jami-pri-gostilni-03-10-2016/slika_5.jpg)\n\nNa nekaj mestih se vodni rov zoži do 2 m širine, potem spet razširi na 5 m. Sestop na obalo ni možen, le na nekaj mestih lahko vstopimo v suhe rove, ki se odpirajo v levi ali desni obali. Eden, ki je dolg 30 m ter bogato zasigan, pripelje na površje, to je četrti vhod v jamo. Vsekakor je vreden občudovanja 50 m dolg obhodni rov. V njega stopimo z blatne plaže, sestop na drugem koncu je zaradi strme stene, ki pada v vodo, skoraj nemogoč. Zato se moramo vrniti po isti poti do blatne plaže.\n\n![Vstop v enega od suhih rovov. Vsi suhi rovi so bogato zasigani. Foto Sandi Vidrih.](https://jknm-novice.s3.eu-central-003.backblazeb2.com/colnarjenje-v-jami-pri-gostilni-03-10-2016/slika_6.jpg)\n\nVodni rov je po vsej dolžini bogato zasigan. Viseči kapniki so ponekod potopljeni v vodo, tako da nekoliko zožijo prehode. Le na enem mestu se vodni rov toliko zoži, da sva morala stopiti na blatno obalo, ki se je prav tu za malenkost razširila\n\n![Potopljeni mogočni kapniki ponekod zožijo prehod. Foto Sandi Vidrih.](https://jknm-novice.s3.eu-central-003.backblazeb2.com/colnarjenje-v-jami-pri-gostilni-03-10-2016/slika_7.jpg)\n\n![Le na enem mestu sva morala stopiti iz čolna, ker je bil vodni rov preozek. Foto Borivoj Ladišić.](https://jknm-novice.s3.eu-central-003.backblazeb2.com/colnarjenje-v-jami-pri-gostilni-03-10-2016/slika_8.jpg)\n\nNadaljevanje plovbe s čolnom je na koncu preprečila gosta »rešetka« iz potopljenih kapnikov. Tudi strop se tu spusti skoraj do vode. Vidi se slabih 15 m naprej, kjer je stropno okno. To je dejansko peti vhod v jamo. Rov v odtočnem rovu se za breznom konča že po nekaj metrih, kjer se strop spusti do vode.\n\n![Pogled na številne potopljene kapnike, ki so onemogočili nadaljevanje s čolnom. Foto Borivoj Ladišić.](https://jknm-novice.s3.eu-central-003.backblazeb2.com/colnarjenje-v-jami-pri-gostilni-03-10-2016/slika_9.jpg)\n\nMeritve so pokazale, da je jama dolga 351 m, od tega je bilo 212 m vodnega rova, 139 m pa suhih rovov. V vodi nisva opazile nobenih vodnih živalic, razen pijavke, ki sva jo spravila v kozarček. Sandi ima spravljenih že nekaj jamskih živalic, ki jih bo oddal biologom. Sandi je namreč pred kratkim z biologi obiskal nekatere bližnje jame in je z njimi v stiku. Ogled lepo zasigane vodne jame, posebej pa raziskovanje s čolnom ter plezanje med kapniki in stebri v suhih delih je posebno doživetje, ki sva ga doživela Sandi Vidrih in Borivoj Ladišić."
  },
  {
    "id": 440,
    "markdown": "# V Velikem studencu pod Velikim Slatnikom\n\nDomačine je od nekdaj zanimalo, kaj se skriva v zaledju Velikega studenca pod vasjo. Močan vodni tok, običajno 3 do5 l/s, namreč priteka iz manjše izvirne jame pod sklanim previsom ter se po kratkem toku zliva v Slatenski potok. Dostop v vodni rov že po nekaj metrih zapira ožina zalita z vodno gladino, ki jo vzdržuje obzidana izvirna kadunja. Vhod je obzidan in zaprt z rešetko od leta 1974, ko so uredili zajetje za lokalni vodovod, ki pa danes ni več v rabi. V izvir se steka voda z zakraselega pobočja Janšč, verjetno pa tudi ponikalnica Srobotnik.\n\nOb snovanju Machove učne poti so se spletle vezi z Marjanom Hrenom, gonilcem Društva Machova dediščina pod Gorjanci, in dogovorili smo se, da skupaj pogledamo v Veliki studenec.\n\nDne 18. septembra 2016 je bil ob razmeroma nizki vodi opravljen prvi ogled izvira. Miha je v neoprenu zlezel v dobre 3 metre ozek vodni rov, do neprehodne ožine, za katero je baterija osvetlila nekaj metrov dolg rov, zalit do stropa. Ugotovili smo, da problem lahko reši le vodna črpalka, s katero bi znižali gladino vode.\n\n![Pregled izvira pred črpanjem. Foto Andrej Hudoklin.](https://jknm-novice.s3.eu-central-003.backblazeb2.com/v-velikem-studencu-pod-velikim-slatnikom-04-10-2016/1_slatnik_ah_01.jpg)\n\nDne 2. oktobra 2016 so na pomoč priskočili domači gasilci. S črpanjem je uspelo vodno gladino znižati za 0,7 m. Tako je Miha lahko delno razširil težko prehodno ožino in za njo raziskal vodni rov, ki se je po znižanju vodostaja odprl v dolžini 15 m. Zaključi se z globljim sifonom, ki čaka jamske potapljače. Za prebito ožino se rov postopno razširi. V končnem delu je zanimiv vodni prag, preko katerega žubori potoček, nad njim stropni kamin, v manjši kamri nad sifonom pa nekaj kapniškega okrasja.\n\n![Črpalka je po 15 minutah znižala gladino za 0,7 m. Foto Andrej Hudoklin.](https://jknm-novice.s3.eu-central-003.backblazeb2.com/v-velikem-studencu-pod-velikim-slatnikom-04-10-2016/2_slatnik_ah_01.jpg)\n\n![Nad sifonom se je oprl ozek rov. Foto Andrej Hudoklin.](https://jknm-novice.s3.eu-central-003.backblazeb2.com/v-velikem-studencu-pod-velikim-slatnikom-04-10-2016/3_slatnik_ah_01.jpg)\n\n![Končni sifon. Foto Miha Rukše.](https://jknm-novice.s3.eu-central-003.backblazeb2.com/v-velikem-studencu-pod-velikim-slatnikom-04-10-2016/4_slatnik_miha_01.jpg)\n\nMoči pri podvigu so združili domači gasilci, člani Društva Machova dediščina pod Gorjanci in midva z Mihatom iz Jamarskega kluba Novo mesto."
  },
  {
    "id": 422,
    "markdown": "# Čaganka - ožičenje Južnega rova\n\n![Pred odhodom na akcijo.](https://jknm-novice.s3.eu-central-003.backblazeb2.com/caganka-ozicenje-juznega-rova-17-05-2016/1.jpg)\n\nV soboto smo se spustili v Južni rov na kar četvorno akcijo. Tomaž in Jasna sta 3D poskenirala nove dele in potem napravila še par fotografij (Tomaž je s sabo v ožine Južnega rova trogal tudi fotografski stativ!), letošnja pripravnika Črt in Aleš pa sta mi pomagala napeljati žico za jamski telefon. Zdaj gre žica »le« na dno, ker pa se bo v Južnem rovu še veliko delalo, saj se kar noče in noče končati, smo se odločili napeljati jo še na to delovišče. Novo žico smo v Akustični dvorani zvezali na obstoječo in jo potem vlekli čez ves Južni rov, v prvi ožini smo pa ugotovili, da je zavozlana v nepregleden klobčič in kar tam premetali in odvozlali kakšnih 300 m, kolikor jo je še bilo v transportki! Čez Dvoletni rov, kjer je res nizko in ozko, nam je šlo bolj počasi, v prvi novi dvorani nam jo je pa zmanjkalo. Pa smo jo dol nesli najmanj 500 m! Smo potem skočili do Jasne in Tomaža, ki z merjenjem še nista prišla do konca, da smo malo poklepetali, potem smo se pa vrnili do prvega rova in se zapodili v rov, da smo iz njega vlekli ob straneh naloženo kamenje.\n\n![Podzemni telefonisti.](https://jknm-novice.s3.eu-central-003.backblazeb2.com/caganka-ozicenje-juznega-rova-17-05-2016/2.jpg)\n\n![Nove dvorane Južnega rova.](https://jknm-novice.s3.eu-central-003.backblazeb2.com/caganka-ozicenje-juznega-rova-17-05-2016/3.jpg)\n\nRov, ki smo ga kopali in razbijali več ko dve leti, je dolg 40 metrov ter skoraj po vsej dolžini visok le malo več ko jamarska čelada, da se moraš plaziti po trebuhu, ob straneh pa je založen s kamni, ki jih nismo imeli kam drugam odlagati, da imaš skoraj ves čas občutek, da se plaziš po ne preveč veliki kanalizacijski cevi! Aleš se je zarinil v rov s 15 metrsko vrvjo v roki, na sredini katere je bila privezana transportna vreča, v katero je nalagal kamenje, da smo ga vlekli v dvorano in tam odlagali. Pripravnika sta bila pridna ko mravljici, kamne smo vlekli ven, dokler vrv ni postala prekratka. Vmes sta se nam pridružila še Tomaž in Jasna, ki sta končala z merjenjem in se lotila fotografiranja. Nekaj čez osmo zvečer sem se jaz zapodil ven, da sporočim vsem morebitnim zaskrbljenim, da je vse v redu ter da kaj skuham, ostali so pa Tomažu pomagali. In so na pasulj prišli šele ob pol enih ponoči …\n\n![Nove dvorane Južnega rova.](https://jknm-novice.s3.eu-central-003.backblazeb2.com/caganka-ozicenje-juznega-rova-17-05-2016/4.jpg)\n\n![Nove dvorane Južnega rova.](https://jknm-novice.s3.eu-central-003.backblazeb2.com/caganka-ozicenje-juznega-rova-17-05-2016/5.jpg)\n\n![Črt in Jasna.](https://jknm-novice.s3.eu-central-003.backblazeb2.com/caganka-ozicenje-juznega-rova-17-05-2016/6.jpg)\n\n![Tomaž in Aleš.](https://jknm-novice.s3.eu-central-003.backblazeb2.com/caganka-ozicenje-juznega-rova-17-05-2016/7.jpg)\n\nZa pokušino par Tomaževih fotk, novi izrisani deli bodo tudi kmalu na voljo za ogled, za preverbo ostalih dveh akcij pa bo potrebno v jamo preveriti, koliko smo razširili in ali smo dobro ožičili Južni rov …\n\nTomaž Grdin, Jasna Šinigoj, Aleš Cvelbar, Črt Bučar in Damijan Šinigoj."
  },
  {
    "id": 442,
    "markdown": "# Sedemstota jama\n\nDecembra lani sem v Kataster jam vpisal svojo šeststoto jamo. Leto je naokrog, v tem času sem vpisal  dodatnih 100 novih jam, tako da sem minuli četrtek v Kataster jam vpisal svojo sedemstoto jamo, ki sem jo poimenoval prav tako – Sedemstota jama. Leži na Kočevskem v vznožju Somove gore, najbližje naselje pa je Onek.\n\nVhod v jamo je bila prvotno ozka luknjica, ki smo jo razširili toliko, da smo zlezli noter.\n\n![Vhod smo razširili le na prehodno dimenzijo.](https://jknm-novice.s3.eu-central-003.backblazeb2.com/sedemstota-jama-04-11-2016/slika_1_vhod_smo_razsirili_le_na_prehodno_dimenzijo.jpg)\n\nTakoj za vhodom se odpira strmo padajoča dvorana, ki se razširi na 7 m. Na tleh je podorno skalovje, ki je povečini zasigano - tu je nastalo veliko kapnikov in sigovih kop. Tla se spuščajo 14 m do dna dvorane. Tu je višina do stropa 4,6 m in prav tu stoji vitek in prav toliko visok kapniški steber, povsod okrog pa rastejo številni kapniki.\n\n![Med številnimi kapniki izstopa na najnižji točki dvorane vitek in 4,6 m visok kapniški steber.](https://jknm-novice.s3.eu-central-003.backblazeb2.com/sedemstota-jama-04-11-2016/slika_2_med_stevilnimi_kapniki_izstopa_na_najnizji_tocki_dvorane_vitek_in_4_6_m_visok_kapniski_steber.jpg)\n\n![Vitek kapniški steber.](https://jknm-novice.s3.eu-central-003.backblazeb2.com/sedemstota-jama-04-11-2016/slika_3_vitek_kapniski_steber.jpg)\n\n![Sandi pod stebrom.](https://jknm-novice.s3.eu-central-003.backblazeb2.com/sedemstota-jama-04-11-2016/slika_4_sandi_pod_stebrom.jpg)\n\nDvorana se od dna nadaljuje navzgor 13 m, širina pa ostane enaka. Tudi tu je na tleh podorno skalovje, ki je skoraj v celoti prekrito s sigo, sigovimi kopami in kapniki. Bočne stene dvorane so bogato zasigane, prav tako tudi stop, s katerega visijo številni kapniki. Na vrhu dvorane se odpirajo 3 krajša rova, dolga 8,2 m, 3,8 m in 4,2 m.\n\n![Zanimive sigove oblike.](https://jknm-novice.s3.eu-central-003.backblazeb2.com/sedemstota-jama-04-11-2016/slika_5_zanimive_sigove_oblike.jpg)\n\nOd najnižjega dela dvorane se dvorana razširi proti severozahodu 7 m. V dnu te dvorane se odpira prosto preplezljiva stopnja, ki se prevesi v krajše stopnjo, za katero potrebujemo vrv. Spustimo se na dno 10 m dolgega prostora, ki je tudi bogato zasigan.\n\n![Jama je tudi v spodnjih delih lepo zasigana.](https://jknm-novice.s3.eu-central-003.backblazeb2.com/sedemstota-jama-04-11-2016/slika_6_jama_je_tudi_v_spodnjih_delih_lepo_zasigana.jpg)\n\nOb zahodni steni se je odpirala ozka odprtina, ki smo jo morali razširiti za spust. Spustimo se 6 m na nekoliko blatni podor ter še 4 m na dno manjšega prostora. Strop je lepo zasigan, vendar se po stenah in tleh pojavlja blatna ilovica, kar je v nasprotju z zgornjimi prostori, kjer ilovico ne zasledimo.\n\n![Zadnji zasigani deli v spodnjih delih jame, tu se že pojavi blatna ilovica na tleh.](https://jknm-novice.s3.eu-central-003.backblazeb2.com/sedemstota-jama-04-11-2016/slika_7_zadnji_zasigani_deli_v_spodnjih_delih_jame_tu_se_ze_pojavi_blatna_ilovica_na_tleh.jpg)\n\nSledi ozko brezno v dveh stopnjah – na vrhu vsake stopnje smo morali širiti ožino. Spustimo se 11 m globoko do neprehodne in blatne ožine, kjer je tudi najnižja točka jame v globini 38 m, dolžina jame pa je 91 m.\n\nJama je bogato zasigana, predvsem v zgornjem delu, kjer izstopa vitek in 4,6 m visok kapniški steber, kakšnega v dolenjskih jamah še nismo zasledili. Bile so potrebne tri akcije, da smo jamo raziskali do konca. Po končani raziskavi smo vhod prekrili. S tem smo želeli obdržati prvotno klimo v jami ter tudi, da ne bi nepridipravi hodili v jamo ter poškodovali izjemno kapniško okrasje. Raziskovali smo Srečko Vidic, Sandi Vidrih ter Borivoj Ladišić, ki sem tudi avtor fotografij."
  },
  {
    "id": 444,
    "markdown": "# Kam teče Žibrščica?\n\nBil bi že skrajni čas, da odgovorimo na to akademsko vprašanje. Ker se nihče do sedaj ni s tem resno spopadel, se je pa naš jamarski klub. Zdravko je naredil poizvedbo pri mojstrih tovrstnega posla in v soboto smo opravili terenski ogled s predstavniki Geološkega zavoda Slovenije.\n\n![Ekipa pred Mišnico](https://jknm-novice.s3.eu-central-003.backblazeb2.com/kam-tece-zibrscica-13-11-2016/1_2.jpg)\n\nNajprej smo pokukali v Mišnico, kamor naj bi izlili sledilo. Ponor je po obilnem dežju zapolnil jamo do dna vhodnega brezna. Pokartirali smo okoliško geološko podlago ter se sprehodili do globoke Rupe, fosilnega požiralnika pri Resah. Naredili smo še krog do pričakovanih podzemskih povezav. Velika verjetnost je, da voda odteka v smeri Globodola. Edini pravi vodni objekt, ki bi ga lahko spremljali na slikovitem kraškem polju, je požiralnik Brezno v Dulah. A glej, voda je iz bruhalnika v Rojah drla v močnem toku in se stekala v jezero okoli požiralnika. Voda je zalila tudi več depresij na osrednjem delu kraškega polja.\n\n![Rupa pri Resah.](https://jknm-novice.s3.eu-central-003.backblazeb2.com/kam-tece-zibrscica-13-11-2016/2_2.jpg)\n\n![Bruhalnik v Rojah na Globodolskem polju: je to mogoče Žibrščica?](https://jknm-novice.s3.eu-central-003.backblazeb2.com/kam-tece-zibrscica-13-11-2016/3_2.jpg)\n\n![Požiralnik Brezno v Dulah je temnejši krog sredi jezera.](https://jknm-novice.s3.eu-central-003.backblazeb2.com/kam-tece-zibrscica-13-11-2016/4_2.jpg)\n\nOdšli smo dalje do izvira Temenice v Luknji, kjer najbolj diši po Žibrščici, saj tu izvira veliko več vode, kot jo ponika v Mirni Peči. Jez pod izvirom je komaj zadrževal visoko vodo, ki je drla iz vseh por podora. Pod Ajdovško planoto je poleg Temenice treba biti pozoren vsaj še na dva večja izvira, kjer bi lahko pritekla na dan obarvana voda: Obrh v Straži, ki sicer bruhne le ob povodnji, in izvir Pri sedmih studencih v Strmolah, kjer je lokalno vodno zajetje. V poštev pride tudi manjši obrežni izvir pod Novolesom. Gorvodno proti Žužemberku so le manjši izviri, vodne poti iz smeri Dobrniškega polja proti Krki, pa naj bi preprečeval dolomitni vložek vzdolž reke. Takšna so pričakovanja, ko pa se lotimo posla, bomo potrebovali tudi vašo pomoč pri vzorčenju izvirov.\n\nOkoli hodili: Bogo Celarc, Jasna Šinigoj, Tomaž Bukovec, Primož Paterneš, Zdravko Bučar in Andrej Hudoklin, ki je tudi fotografiral."
  },
  {
    "id": 448,
    "markdown": "# Po dveh letih ponovno Moj dihalnik\n\nSmo pred ne malo tega nazaj pri Čaganki debatirali (Klemen, Anže in Tom), da ne bi bilo slabo imeti kakšno delovišče v bližini vinorodnega okoliša Golobinjek, glede na dobro (vinsko) letino, lahko dostopnost terena in ker s tega konca itak že dolgo ni nič bombastičnega odmevalo. In smo se dogovorili in če je dogovorjeno, se je treba tega držati.\n\nTako smo se nedeljo, 3. decembra 2016 po skoraj dveh letih ponovno spravili delati v Moj dihalnik. Še pred tem je bila obvezna kavica, glede na ponujanje s plačilom, sem se že ustrašil, da s tokratno akcijo ne bo nič. Pa vendar.\n\nMalo po deveti uri smo bili nekako pripravljeni, da se razdelimo v skupine in pričnemo s spustom na najnižjo točko. Sicer to ni ravno neka globina (-16 m), če pa si v obzir vzamemo dejstva, da smo to jamo skopali in da vsaka taka akcija prinese poglobitev od 10 do 15 cm ( 100 do 150 mm se bolje prebere) je pa prisotno tako manjše spoštovanje. Skratka, že na samem vhodu se je videlo in v nadaljevanju občutilo, da iz jame močno toplo piha.\n\n![Anže se segreva s pomočjo sonca in toplega zraka.](https://jknm-novice.s3.eu-central-003.backblazeb2.com/po-dveh-letih-ponovno-moj-dihalnik-10-12-2016/01_anze_se_segreva.jpg)\n\nNamen skupine (ki so se med samo akcijo zamenjale)  v Mojem dihalniku je bil preveriti, od kje je prisoten tako močan prepih in pa čim bolj razširiti skrajni spodnji del, da bo lahko odstranjevanje odvečnega materiala potekalo čim lažje (na koncu akcije s čim manj modric).\n\nPri širitvi brezna, kakor tudi v nadaljevanju poglabljanja (če se temu lahko reče), smo naleteli na vzporedno poko, iz katere je prilezla manjša žaba, ki je vlivala upanje na hiter preboj, žal pa temu ni bilo tako. Po parih urah grizenja smo tako na površje spravili 22 vreč materiala in kot že na začetku zapisano jamo poglobili za 12 cm. Prepih pa je bil vseskozi prisoten in sicer celo na dveh mestih.\n\n![Na, tulele še prim.](https://jknm-novice.s3.eu-central-003.backblazeb2.com/po-dveh-letih-ponovno-moj-dihalnik-10-12-2016/03_na_tulele_se_prim.jpg)\n\nZunanja ekipa pa si je za kondiciranje izbrala vrtačo, ki je v predhodnih zimah pokazala, da se tudi nekaj dogaja pod njo. Pri natančnem opazovanju se je videlo premikanje listja in tako se je začelo odstranjevanje kamenja in zemlje. Zelo dobri pogoji za delo, vsaj v začetnem delu, in tudi tukaj je bil prisoten prepih. Po grobi oceni smo odmaknili okoli dva kubika materiala. Vse skupaj spominja na začetne akcije, ki so se odvijale v Mojem dihalniku, je pa res, da se nikoli ne ve …\n\n![Pogled s Tomaževe perspektive na novo delovišče.](https://jknm-novice.s3.eu-central-003.backblazeb2.com/po-dveh-letih-ponovno-moj-dihalnik-10-12-2016/04_pogled_s_tomazeve.jpg)\n\nKot se za garaško akcijo spodobi, smo se na koncu zbrali še okrog ognja, nekaj malega popekli, popili, predvsem pa se podružili. Presenetila nas je še Vida, ki je prinesla vročo kavo in pa sveže pečen štrudelj.\n\n![… v ritmu muzike za ples.](https://jknm-novice.s3.eu-central-003.backblazeb2.com/po-dveh-letih-ponovno-moj-dihalnik-10-12-2016/05_v_ritmu.jpg)\n\nDelovišče, in to ne samo eno, je odprto, dostopnost enostavna, tako da upam, da ne bo potrebno spet čakati dve leti za novičko iz območja Mojega dihalnika.\n\n![Ajmo fantje, štrudelj.](https://jknm-novice.s3.eu-central-003.backblazeb2.com/po-dveh-letih-ponovno-moj-dihalnik-10-12-2016/06_ajmo_fantje.jpg)\n\nNa akciji smo sodelovali Črt Bučar, Tomaž Grdin, Primož Paterneš, Anže Tomšič, Andrej Gašperič, Vida Tomšič in&nbsp;Jože Tomšič."
  },
  {
    "id": 449,
    "markdown": "# Čaganka - kamin Game Over\n\n<a href=\"/novica?id=17\" target=\"_blank\">Julija 2008</a> smo se novomeški jamarji prvič\n  spustili v Čaganko, ki sta jo leto poprej locirala Srečko in Borivoj, <a href=\"/novica?id=19\" target=\"_blank\">septembra istega leta</a> pa je bila po nekaj akcijah\n  že dosežena globina 250 m. S tem je Čaganka postala šele tretja jama na JV Slovenije, globlja od 200 m, JKNM pa je\n  zanjo kot najboljši jamarski raziskovalni dosežek v letu 2008 prejel nagrado <a href=\"/novica?id=47\" target=\"_blank\">Viljema Puticka</a>.\n\nDo leta 2011 smo v Čaganko občasno hodili le <a href=\"/novica?id=24\" target=\"_blank\">v\n  Klepčevo nadaljevanje</a>, kajti tam se nam je zdelo še najbolj obetavno glede morebitnega nadaljevanja, marca 2011 pa\n  smo začeli plezati <a href=\"/novica?id=198\" target=\"_blank\">Irenin kamin</a> v Južnem rovu\n  (poimenovan tako decembra 2012, ko se je v njem <a href=\"/novica?id=279\" target=\"_blank\">zaplezala\n    Irena</a>). Zanj smo se odločili, ker smo potrebovali izkušnje in prakso spoprijeti se s kaminom Game Over, saj je\n  bilo brezno, ki se je dvigalo nad takratni najnižjim delom Čaganke Game Over, nadvse impresivno in nas je zelo žulilo,\n  kam pravzaprav vodi. A je bilo za popolne začetnike v kaminskem plezanju enostavno preveliko, zato smo »potrenirali« v\n  mnogo manjšem Ireninem kaminu, ki se je zaključil s preplezano višino nekaj pod 50 metri.\n\n<a href=\"/novica?id=212\" target=\"_blank\">Avgusta 2011</a> sta Klemen in Anže začela plezati\n  kamin Game Over, ker se je vreme končno toliko osušilo, da v kaminu ni preveč teklo. Z Mihatom sva dol prišla enkrat\n  opoldne, da ju zamenjava, a ker sta še kar plezala, sem skočil na dno Game Overja pogledat, kaj je z luknjico v\n  podoru, ki sem jo par let občasno odkopaval. Se je vmes zaradi spomladanskih nalivov toliko razširila, da smo lahko\n  pokukali skozi in odkrili nadaljevanje. Kar nemudoma sva prijatelja snela iz kamina, saj smo potrebovali vrv za novo\n  brezno Play Again, od takrat pa smo vse moči, energijo in firbec usmerili v nadaljevanje, kamin Game Over je pa\n  sameval.\n\nJanuarja 2012 smo dosegli <a href=\"/novica?id=244\" target=\"_blank\">globino 300 m</a>, konec\n  avgusta 2013 pa po neštetih akcijah v ozkem, trdovratnem ter dolgem meandru <a href=\"/novica?id=314\" target=\"_blank\">350 m</a>.\n\nOktobra 2013 smo postavili lesen bivak pred Čaganko, brez katerega zimsko raziskovanje pravzaprav sploh ne bi bilo\n  več možno, januarja 2014 pa smo presegli <a href=\"/novica?id=335\" target=\"_blank\">globino\n    400 m</a> in prišli do <a href=\"/novica?id=351\" target=\"_blank\">Kalaharija</a>.\n\nČaganka je po vseh teh uspehih nato pokazala zobe in trdovratno preprečevala napredovanje v svoje nedrje, naj smo še\n  tako trdo in pogosto garali. Zato smo se, ko je vreme dovolilo, spet zapodili v kamin Game Over in v nekaj akcijah\n  preplezali 50 višinskih metrov, bolj pogosto pa smo se mu začeli posvečati v letu 2015, ko smo v kar nekaj akcijah\n  preplezali dodatnih 80 m.\n\n![Nekje na začetku poti v neznano.](https://jknm-novice.s3.eu-central-003.backblazeb2.com/caganka-kamin-game-over-31-12-2016/1.jpg)\n\n![Počasi, a vztrajno proti vrhu.](https://jknm-novice.s3.eu-central-003.backblazeb2.com/caganka-kamin-game-over-31-12-2016/2.jpg)\n\nNa majski akciji v 2016 smo podaljšali J<a href=\"/novica?id=420\" target=\"_blank\">užni rov\n  za skoraj za 600 m</a>, septembra smo odkrili novo vrsto postranice v Čaganki, novembra pa smo končno <a href=\"/novica?id=446\" target=\"_blank\">ujeli pijavko</a>, ki se nam je izmikala skoraj tri\n  leta in je zelo zagotovo tudi povsem nova in še ne registrirana živalska vrsta!\n\nPa v kaminu smo spet dobili veselje in se kar nekajkrat zapodili vanj, višje ko smo bili, bolj nas je firbec matral.\n  Kaminsko plezanje v jamah, torej plezanje brezna navzgor, je nadvse zahtevno predvsem zaradi nekakovostne in blatne\n  skale. Jamar namreč v skalo zavrta luknjo, vanjo zabije ekspanzijski vijak, privijači ploščico, se nanjo obesi in\n  dobrega pol metra višje zavrta novo luknjo, vanjo zabije ekspanzijski vijak, privijači ploščico, se nanjo obesi in\n  tako naprej. Drugi jamar pa ga, pripetega na dinamično vrv, varuje kakor v alpinizmu. A skala je večinoma blatna,\n  prhka, v kaminu ves čas teče voda in četudi med sušo recimo ne premočno, te ob počasnem napredovanju kmalo premoči do\n  kože. Plezalne akcije so povečini trajale med tremi in petimi urami, toliko ima ponavadi jamar energije, tako v sebi,\n  kakor v baterijskih akumulatorjih za vrtalnik, pa še na delovišče mora priti in ob končani akciji na površje. Kar z\n  napredujočo višino nikakor ni bil več mačji kašelj.\n\n![Pogled navzdol je pač pogled v - brezno!](https://jknm-novice.s3.eu-central-003.backblazeb2.com/caganka-kamin-game-over-31-12-2016/3.jpg)\n\n![Počasi do višine 178 m.](https://jknm-novice.s3.eu-central-003.backblazeb2.com/caganka-kamin-game-over-31-12-2016/4.jpg)\n\n![Razsvetljenje pod vrhom kamina.](https://jknm-novice.s3.eu-central-003.backblazeb2.com/caganka-kamin-game-over-31-12-2016/5.jpg)\n\nVeliko o zahtevnosti akcij pove že podatek, da je od odkritja do konca letošnjega leta Čaganko obiskalo nekaj več kot\n  700 jamarjev (seveda ne različnih, nekateri smo bili v njej po večkrat), v kaminu Game Over pa nas je garalo le 7. V\n  novembru smo že presegli višino 140 m, pa stropa sploh še ni bilo videti in ker nam je bilo vreme naklonjeno, smo v\n  kaminu vztrajali tudi decembra in konec leta končno dosegli vrh. 178 metrov nad dnom v dvorani Game Over!\n\n![Zgleda kot kolonija spečih netopirjev, a to ni. Je pa visoko!](https://jknm-novice.s3.eu-central-003.backblazeb2.com/caganka-kamin-game-over-31-12-2016/6.jpg)\n\n![Tale je pa bil pred nama gor ;-(](https://jknm-novice.s3.eu-central-003.backblazeb2.com/caganka-kamin-game-over-31-12-2016/7.jpg)\n\nNa vrhu je krepko prepihano, zdi se, da ima brezno povezavo proti površju (ki ni več tako oddaljeno), opazili pa smo\n  tudi majhen zasigan rov, ki vodi naprej in ga bo treba razširiti, da bi lahko pokukali, kam vodi. Kar pa bo viseč na\n  vrvi 178 metrov visoko nad »podnom« nadvse zanimivo opravilo! Letos nam je za kaj takšnega enostavno zmanjkalo tako\n  časa, kakor energije. S Tomažem Grdinom sva se v sredo, 28. decembra 2016, v kamin zapodila le zato, da sva ga\n  izmerila in fotografirala. Upam, da zgodba s kaminom Game Over še ni zaključena, kakor še ni zaključena nobena zgodba\n  v Čaganki.\n\n![Jamski Mislec.](https://jknm-novice.s3.eu-central-003.backblazeb2.com/caganka-kamin-game-over-31-12-2016/8.jpg)\n\n![Po treh urah plezarije med potjo navzdol.](https://jknm-novice.s3.eu-central-003.backblazeb2.com/caganka-kamin-game-over-31-12-2016/9.jpg)\n\n![](https://jknm-novice.s3.eu-central-003.backblazeb2.com/caganka-kamin-game-over-31-12-2016/caganka_kamin_jknm_480.jpg)\n\nNajnovejši načrt kamina nad dvorano Game Over. Primerjava je več kot nazorna. Večja datoteka je&nbsp;<a href=\"https://jknm.s3.eu-central-1.amazonaws.com/caganka-kamin-game-over-31-12-2016/caganka_kamin_jknm.jpg\" target=\"_blank\">tukaj</a>. Načrt: Tomaž Grdin.\n\n![Ob zadnji akciji fotografiranja in merjenja naju je zunaj presenetil sneg.](https://jknm-novice.s3.eu-central-003.backblazeb2.com/caganka-kamin-game-over-31-12-2016/11.jpg)\n\nFoto: Tomaž Grdin"
  },
  {
    "id": 450,
    "markdown": "# Ebenthal - merjenje in fotografiranje\n\nZa jamarja je nedelja največ vredna, če se pošteno namoči in zablati z jamo. V tem slogu smo se v nedeljo, 8. januarja 2017, odpravili v Ebenthal. Jamo so pred mnogimi leti raziskovali Kočevci, a ker se je vsa dokumentacija razen ustnega izročila izgubila, sta Klemen in Anže ponovno zagnala raziskave. Po nekaj izvidniških akcijah, ki so se vlekle vse od poletja, se je nivo vode končno dovolj spustil, da je bil omogočen dostop do spodnjih rovov na globini 110 metrov. Teh naj bi bilo, po ustnem izročilu, približno 4,5 kilometre.\n\n![](https://jknm-novice.s3.eu-central-003.backblazeb2.com/ebenthal-merjenje-in-fotografiranje-11-01-2017/ebental_01.jpg)\n\n![](https://jknm-novice.s3.eu-central-003.backblazeb2.com/ebenthal-merjenje-in-fotografiranje-11-01-2017/ebental_02.jpg)\n\nPred tednom sta Klemen in Anže pregledala in izmerila približno 1600 metrov, ta teden pa smo z okrepljeno ekipo nadaljevali, kjer sta nehala. Anže, Klemen in Uroš so se podali raziskovati in meriti nadaljevanje glavnega rova proti jugu, Aleš, Črt, Andrej in jaz pa pregledovati stranske rove. Na obeh straneh glavnega rova je voda izrezala prepleten labirint rovov. Po približno štirih urah plazenja po ozkih, blatnih stranskih rovih ter namaknja v bazenih zastale vode, smo namerili približno 180 metrov rovov. Nato smo se lotili še fotografske akcije, kar smo tudi načrtovali, zato sem imel s sabo vso fotografsko opremo. Ekipa je hitro našla dober ritem in v dobri uri smo uspeli narediti veliko dobrih posnetkov. Ravno ko smo končevali, so se nam pridružili še ostali trije. Tako smo akcijo zaključili s skupinskim posnetkom ob enem od glavnih sifonov.\n\n![](https://jknm-novice.s3.eu-central-003.backblazeb2.com/ebenthal-merjenje-in-fotografiranje-11-01-2017/ebental_03.jpg)\n\n![](https://jknm-novice.s3.eu-central-003.backblazeb2.com/ebenthal-merjenje-in-fotografiranje-11-01-2017/ebental_04.jpg)\n\n![](https://jknm-novice.s3.eu-central-003.backblazeb2.com/ebenthal-merjenje-in-fotografiranje-11-01-2017/ebental_05.jpg)\n\nPot iz jame, četudi gre »samo« za 110 metrov dviga, vzame mnogo časa in energije. Polna je ozkih in zavitih meandrov, blatnih drsalnic ter podobnih ovir. Ni kar tako! Po vertikali je bilo čutiti zelo močan vlek zunanjega hladnega zraka, zunaj pa nas je presenetil novozapadli sneg. Izkupiček akcije je približno 600 metrov novo izmerjenih in narisanih rovov, kup fotografij, škornji, polni vode, mokri in blatni kombenizoni, predvsem pa zadovoljna šesterica.\n\n![](https://jknm-novice.s3.eu-central-003.backblazeb2.com/ebenthal-merjenje-in-fotografiranje-11-01-2017/ebental_06.jpg)\n\n![](https://jknm-novice.s3.eu-central-003.backblazeb2.com/ebenthal-merjenje-in-fotografiranje-11-01-2017/ebental_07.jpg)\n\n![Z leve: Anže, Črt, Uroš, Aleš, Andrej, Klemen, Tomaž](https://jknm-novice.s3.eu-central-003.backblazeb2.com/ebenthal-merjenje-in-fotografiranje-11-01-2017/ebental_08.jpg)\n\nSodelovali smo Klemen Mihalič, Anže Tomšič, Uroš Mervič, Andrej Jaklič, Aleš Cvelbar, Črt Bučar in Tomaž Grdin."
  },
  {
    "id": 451,
    "markdown": "# Dnevi varstva pred snežnimi plazovi\n\nEna izmed največjih želja skoraj vsakega jamarja je zagotovo najti in raziskati ekstremno globoko jamo. Na našem koncu Slovenije relativno majhne nadmorske višine ne omogočajo razvoja jam globljih kot 1000 metrov. Zato moramo jamarji, ki si želimo enkrat doseči take globine oditi na sosednje terene. V Sloveniji je najbolj znano in raziskano območje na Kaninskih podih, obstajajo pa tudi druga področja, ki so tudi zanimiva za jamarsko raziskovanje (Tolminski Migovec, Molička peč, Komna, Viševnik ...). Za vsa ta območja je značilno, da se nahajajo v gorskem svetu, večinoma nad 2000 m nadmorske višine.\n\nZa raziskovanje visokogorskih jam je zimsko obdobje zelo primerno, saj se nam v globokem snegu razkrijejo močneje prepihani vhodi v jame . Bolj varno pa je tudi samo raziskovanje v jamah, saj pozimi ni mogočih močnejših neviht, ki lahko poleti v trenutku poplavijo določene dele jam. Zato se jamarji pogosto podamo v visokogorje tudi pozimi. Že za izkušenega gornika je gibanje v gorskem svetu pozimi zahteven zalogaj, saj zahteva posebna znanja in dodatno opremo. Za nas jamarje pa je gibanje po površju šele polovica poti, saj se moramo potem še spustiti v jamo, jo raziskovati, ter splezati nazaj ven. Upal bi si trditi, da dostop do jame v visokogorju pozimi predstavlja objektivno veliko večje tveganje, kot samo raziskovanje jam, zaradi številnih oteževalnih dejavnikov – mraz, otežena orientacija, snežne nevihte, možnost zdrsov in nevarnost snežnih plazov.\n\nKer tudi jamarji iz našega kluba raziskujemo jame v visokogorju, sem se odločil, da se udeležim tečaja iz varstva pred plazovi, ki ga je v okviru Dnevov varstva pred snežnimi plazovi organizirala <a href=\"http://www.grzs.si/\" target=\"_blank\">Gorska reševalna zveza Slovenije</a>. Vodil ga je predsednik Komisije za reševanje iz plazov pri GRZS Klemen Volontar. Tečaj je potekal na Pokljuki v objektu Slovenske vojske na Rudnem polju in v okolici. V soboto dopoldne smo imeli različna predavanja, ki so jih vodili zelo izkušeni in strokovni predavatelji (vreme v gorah, nastanek plazov, preizkusi trdnosti snežne odeje, redukcijska metoda odločanja in 3x3 metoda, ravnanje ob plazu, tovariška pomoč, organiziranje reševanja, iskanje z lavinsko žolno, sondiranje in odkopavanje ... ). Tem je bilo res veliko in informacije so zasedle trdi pomnilnik v glavi, zato je prišel premor za kosilo kot naročen. Popoldne so nam inštruktorji GRZS demonstrirali uporabo žolne in  lavinske sonde ter metode odločanja pri lavinski ogroženosti. Dan smo zaključili z večernim pregledom različnih lavinskih nezgod v sliki in filmu.\n\n![Teoretična predavanja so potekala v učilnici.](https://jknm-novice.s3.eu-central-003.backblazeb2.com/dnevi-varstva-pred-sneznimi-plazovi-21-01-2017/slika_1_01.jpg)\n\n![Večino ostalega časa smo prebili v najboljšem snežnem laboratoriju – zunaj.](https://jknm-novice.s3.eu-central-003.backblazeb2.com/dnevi-varstva-pred-sneznimi-plazovi-21-01-2017/slika_2_01.jpg)\n\nV nedeljo je sledil še bolj zanimiv dan, saj se je celotno dogajanje odvijalo zunaj na terenu. Najprej so nam reševalci GRZS demonstrirali primer organiziranega reševanja zasutega človeka v snežnem plazu, za njimi pa smo se na poligon podali še tečajniki. Večino časa smo posvetili treningu iskanja zasutega z lavinsko žolno. Na začetku smo se malo lomili, vendar nam je s pomočjo potrpežljivih inštruktorjev na koncu uspelo najti vse zasute vabe. Poskusili smo tudi več različnih scenarijev z več zasutimi žrtvami, z globoko zasutim in dvema zasutima v neposredni bližini.\n\n![Inštruktorji so z nami delili veliko informacij, ki jih ni mogoče pridobiti samo s prebiranjem literature.](https://jknm-novice.s3.eu-central-003.backblazeb2.com/dnevi-varstva-pred-sneznimi-plazovi-21-01-2017/slika_3_01.jpg)\n\n![Spoznavali smo različne vrste lavinskih žoln in njihovo uporabo.](https://jknm-novice.s3.eu-central-003.backblazeb2.com/dnevi-varstva-pred-sneznimi-plazovi-21-01-2017/slika_4_01.jpg)\n\nPo koncu tečaja lahko rečem, da mi ni niti malo žal, da sem se ga udeležil. Vsekakor bi takšen tečaj priporočal vsakemu, ki se vsaj kdaj tudi pozimi giblje v visokogorju, oz. tam, kjer obstaja nevarnost plazov. Žal pa je po besedah reševalcev v Sloveniji moč opaziti določeno stopnjo nezavedanja nevarnosti plazov, saj vse premalo ljudi uporablja potrebno opremo za varno gibanje v gorah (dereze, cepin, čelada, žolna, lavinska sonda in lopata), predvsem pa ne posedujejo potrebnega znanja za varno uporabo le-te. To znanje lahko pridobimo le na takšnih tečajih, kjer znanje podajajo kompetentni in izkušeni ljudje. Veliko uporabne literature o lavinski varnosti in gorništvu na sploh si lahko preberete na spletni strani <a href=\"http://www.volontar.net/\" target=\"_blank\">www.volontar.net</a>, kar pa ni nadomestilo za praktična usposabljanja!\n\n![Urjenje iskanja zasutih ponesrečencev.](https://jknm-novice.s3.eu-central-003.backblazeb2.com/dnevi-varstva-pred-sneznimi-plazovi-21-01-2017/slika_5_01.jpg)\n\n![Na koncu tečaja je sledila še predstavitev lavinskega nahrbtnika in zaključna analiza.](https://jknm-novice.s3.eu-central-003.backblazeb2.com/dnevi-varstva-pred-sneznimi-plazovi-21-01-2017/slika_6_01.jpg)\n\nNa koncu bi se rad zahvalil Klemnu in vsem predavateljem, inštruktorjem in ostalim članom GRZS, ki se že leta ukvarjajo z ozaveščanjem javnosti o nevarnosti snežnih plazov in so tudi letos organizirali ta čudovit in informativni tečaj."
  },
  {
    "id": 452,
    "markdown": "# Poročilo o delu kluba za leto 2016\n\nJamarji Jamarskega kluba Novo mesto smo imeli svoj redni občni zbor preteklo soboto, 4. marca 2017, v sejni sobi gasilsko-reševalnega centra v Novem mestu. Za vsebinsko zelo bogato poročilo o delu bi bilo škoda, da bi obležalo samo v klubskem arhivu, zato ga objavljamo še na teh straneh ...\n\n\"V letu 2016 smo jamarji JKNM izvedli vse zastavljene naloge ter sodelovali tudi pri nekaterih aktivnostih, ki niso bile predvidene. Prve zimske akcije so se, kot že nekaj let doslej, začele v Čaganki, kjer smo poleg širjenja ožin, iskanja potencialnih nadaljevanj in plezanja v kaminu, izvedli 3D snemanje jame do globine 250 m. V istem času je druga ekipa intenzivno raziskovala na področju Kočevske, kje je pregledala 19 novih jam ter na območju Roga, Poljanske gore, Dolenjske in Posavja 5 novih jam. Istočasno je popravila lege 9 jamam. Največje odstopanje je bilo celo 1,4 km. Gre za jamo, ki je bila neuspešno iskana desetletje, čudovito zasigana, dolžina 120 m.\n\nS prihodom pomladi smo nadaljevali s širjenjem ožin v Čagankinem Južnem rovu in težišče intenzivnih iskanj in raziskav novih objektov prenesli na južna obrobja Kočevskega Roga in v Belo Krajino.\n\nZa krajane KS Dobrnič smo organizirali javni spust v jamo Mišnica, ki smo jo s skupnimi močmi očistili v letu 2015. Čiščenje jame se je izkazalo za zelo koristno, saj so visoke pomladanske vode, ki so pritekle do jame, nemoteno odtekale v podzemlje.\n\nUspešno smo očistili jamo Schaffeichloch, iz katere smo odstranili 25 m<sup>3</sup> odpadkov. Ker je bila to samo polovica od ocenjene količine, smo v poletnih mesecih očistili še Malo Stankovo jamo in delno še jamo Mullerloch.\n\n![](https://jknm-novice.s3.eu-central-003.backblazeb2.com/porocilo-o-delu-kluba-za-leto-2016-06-03-2017/040317_2023_mg_3284.jpg)\n\n![](https://jknm-novice.s3.eu-central-003.backblazeb2.com/porocilo-o-delu-kluba-za-leto-2016-06-03-2017/040317_2023_mg_3286.jpg)\n\nNa občnem zboru je naš član Borivoj Ladišić prejel plaketo z zlatim znakom Jamarske zveze Slovenije, ki je bila do sedaj podeljena samo trikrat. Plaketo si je prislužil za vrhunsko registracijo več kot 600 novih jam, pregledom in korekcijo dokumentov za nešteto že znanih jam in delom v katastru.\n\nUspešno smo organizirali tečaj za mlajše jamarje, ki se ga je udeležilo 5 kandidatov. Po enomesečnih predavanjih in praktičnem delu na terenu smo ga zaključili s klubskimi izpiti, kjer so sodelovali še kolegi iz JK Krka. Trije letošnji tečajniki (Črt Bučar, Aleš Cvelbar in Sandi Vidrih) so uspešno opravili izpit za mlajšega jamarja. Dva starejša člana Tomaž Grdin in Peter Gliha pa sta opravila izpit za jamarja.\n\nZa prvomajske praznike smo organizirali tradicionalni tabor pri jami Čaganka, ki se ga je udeležilo 24 jamarjev iz več slovenskih klubov. Na taboru smo neuspešno poskusili izsiliti preboj na dnu in v dvorani Kalahari. Več sreče smo imeli v Južnem rovu, kje smo dovolj razširili ožino, da smo se lahko prebili v nove, več kot 300 m dolge, rove in dvorane. Raziskave v Južnem rovu so se nadaljevale do zime, ko smo pregledali vsa enostavna nadaljevanja in rov tudi izmerili. V Čaganki smo ob vsakem izmed bolj sušnih obdobij plezali v kamin nad Game Over, ki smo ga pred koncem leta tudi uspešno preplezali in izmerili kar 187 m višine.\n\nRaziskovalna ekipa je v spomladanskem času raziskala 29 novih jam, največ na Kočevskem (17), na Rogu in Poljanski gori (8) ter na robnem območju Bele krajine (4). Istočasno je popravila lege 8 jamam. Največji uspeh je raziskava 169 m dolge jame Kleopatra, kjer je bilo potrebno prečenje jezera s čolnom. Ime je dobila, ker je zelo lepo zasigana. Raziskovalni ekipi se je pridružil novi član, sicer domačin iz Željn, s čimer se je ekipa močno okrepila.\n\n![](https://jknm-novice.s3.eu-central-003.backblazeb2.com/porocilo-o-delu-kluba-za-leto-2016-06-03-2017/040317_2029_mg_3288.jpg)\n\n![](https://jknm-novice.s3.eu-central-003.backblazeb2.com/porocilo-o-delu-kluba-za-leto-2016-06-03-2017/040317_2100_mg_3291.jpg)\n\nVrhunec delovanja je prineslo poletje. Na njegovem začetku smo se dvakrat odpravili na planino Grmeč v Bosni, kjer smo skupaj z jamarji iz Banja Luke ponovno opremili brezno Jojkinovac in ga 3D izmerili. Ogledali smo si še nekaj drugih objektov v okolici.\n\nPoleti smo organizirali raziskovalni tabor na Kaninu, ki se ga je udeležilo 6 članov. V enem tednu smo opravili več spustov v brezno Kremenček, ki smo ga uspeli poglobiti za slabih 20 m.\n\nTerensko delo se je v poletnih mesecih preselilo v okolico Kočevja, kjer smo odkrili več zanimivih objektov, enega z globino več kot 100 in dva med 70 in 90 m globine. Odkrili smo nekaj skrivnostih jam v okolici Želnj in se s čolnom vozili po podzemnih jezerih. Na Kočevskem smo tako raziskali 23 novih jam, na Rogu 7 ter jamo na robnem območju Bele krajine. Intenzivno smo širili v breznih Pesa in Kofelca v globini 70 in 120 m. Ob Željnski jami smo raziskali in izmerili 5 jam, najdaljšo z dolžino 358 m smo raziskali in izmerili s čolnom.\n\nPriskočili smo na pomoč arheologom, ki so v Cvingerski jami želeli preveriti, ali pretežno zasuta jama vsebuje železnodobne najdbe. Žal po odstranjenih več kot 15 m<sup>3</sup> kamnin in blata arheologi niso našli skoraj nič uporabnega, pokazalo pa se je nadaljevanje, ki ga je treba na naslednjih akcijah še razširiti.\n\nV okviru projekta Poletje na Kočevskem Rogu smo pripravili Jamarski potep, ki se ga je kljub slabemu vremenu udeležilo preko 20 udeležencev. Pohodnike smo popeljali do zanimivih kraških objektov, najbolj korajžne pa smo spustili 18 m globoko v Veliko Knežjo jamo.\n\n![](https://jknm-novice.s3.eu-central-003.backblazeb2.com/porocilo-o-delu-kluba-za-leto-2016-06-03-2017/040317_2110_mg_3297.jpg)\n\nUdeležili smo se mednarodne odprave v Črno goro, na kateri so štirje naši člani 14 dni aktivno sodelovali pri raziskavah čez 530 m globokega sistema Pala skala. V letošnjih raziskavah je bilo odkritih in raziskanih 200 globinskih metrov in ena večjih podzemnih dvoran na Balkanu.\n\nOpravili smo spust obiskovalcev v Županovo jamo skozi prvotni vertikalnih vhod v Permetovo dvorano, ki letos zaradi neugodnega temina ni bil najbolje obiskan.\n\nSodelovali smo pri iskanju in določevanju genetske sorodnosti človeške ribice v Beli Krajini in na Kočevskem. Tako smo izmerili krajšo požiralno Jamo pri Remihovem mlinu, kjer je v jezeru kar mrgolelo človeških ribic. Z biologi smo kasneje obiskali to jamo in Veliko Stankovo jamo, kjer so biologi jemali vzorce proteusov, jih merili, tehtali in jemali brise.\n\nV jesenskem in zimskem času smo nadaljevali z raziskavami v Čaganki, na Kočevskem Rogu in ponovno začeli z delom v okolici Mirne peči in Podgorja.\n\nV jesenskem času se je raziskovalna ekipa preusmerila na Kočevski rog, kjer smo raziskali 19 novih jam, največ na območju Cinka (5) ter na Rampohi (4). Tudi Kočevske nismo pozabili, tam smo raziskali 11 novih jam. Tako smo raziskali skupaj 30 novih jam, 5 jamam smo popravili lege. Največ truda in dela sta pobrali dve jami, Pesa in Kofelca. V Pesi smo prišli na dno v globini 90 m, v Kofelci pa na 150 m. Na Kočevskem je Borivoj raziskal in dokumentiral svojo sedemstoto jamo. To je 38 m globoka ter 91 m dolga jama, ki je zelo lepo zasigana. Med kapniki izstopa tenak kapniški steber, visok 4,6 m, ki se dviguje sredi dvorane. Med uspehe je treba dodati tudi jamo Jezernica, ki je sigurno najlepša jama na Kočevskem, čudovito zasigana ter s številnimi jezeri, ki je dolga 420 m ter globoka 63 m. Do konca leta je raziskovalna ekipa raziskala in v registracijo poslala zapisnike skupno 123 novih jam ter popravila lege 23 jamam.\n\nNa dveh akcijah smo ponovno obiskali in merili jamo Ebethal, ki ima potencial za odkritje podzemske povezave med Kočevskim poljem in dolino reke Krke.\n\nAktivno smo sodelovali pri izvedbi ponovno oživljenega Dolenjskega jamarskega tabora in pripravili predstavitev jamarskih reševalnih tehnik v okviru dneva odprtih vrat civilne zaščite.\n\nSodelovali smo v več medklubskih akcijah pri odpiranju Cvičkovega brezna in se že v zimskih razmerah odpravili na Kanim v jamo NM9.\n\nOpravili smo tudi črpanje vode iz Velikega studenca pod Velikim Slatnikom, kjer žal nismo uspeli prodreti globje v zaledje.\n\nOb zaključku leta smo pripravili klubsko silvestrovanje, na katerem smo najbolj zaslužnim članom podelili praktične nagrade in izvedli tekmovanje v premagovanju »ožinarja«.\n\n![](https://jknm-novice.s3.eu-central-003.backblazeb2.com/porocilo-o-delu-kluba-za-leto-2016-06-03-2017/040317_2212_mg_3308.jpg)\n\nSkozi celo leto so naši člani sodelovali pri jamarski reševalni službi, v okviru katere so se udeležili usposabljanj tako doma, kot v tujini. Sodelovali so tudi pri reševanju ponesrečenca iz Tolminskega Migovca.\n\nKot že nekaj let zapored je naš član soupravljal kataster Jamarske zveze Slovenije.\n\nRedno smo objavljali poglobljene prispevke na naši spletni strani in objavljali krajše članke na Facebook strani.\n\nOdprli smo novo poglavje v dokumentiranju jam, saj je Tomaž začel s 3D skeniranjem jam. V prvi fazi z ročnimi meritvami, nato še s fotografskim modeliranjem.\"\n\nFotografije z občnega zbora: Tomaž Grdin."
  },
  {
    "id": 453,
    "markdown": "# Čaganka - Južni rov še ni končan\n\nBosanski jamarski reševalec Aco Pegan si zares želi obiskati Čaganko že nekaj let, a vedno nekaj vmes pride. Ko so ga pred dnevi poklicali srbski jamarski reševalci, če lahko pridejo kondicirati v Jojkinovac, v katerem on vodi raziskovanja, jih je prepričal, naj se raje zapeljejo do Čaganke, sproti pa še njega poberejo. Da razdalja do Slovenije je sicer nekaj večja, a so ceste boljše in zatorej pot hitrejša. In so res prišli enkrat v petek pozno ponoči, a ko sva s sestro v bivaku golaž odstavila z ognja in v Kanižarico skočila po goste, Acota med njimi seveda ni bilo. Je zbolel.\n\nPrav vsi so navijali, da bi šli radi na dno, saj jim v Srbiji tako globokih jam primanjkuje oziroma jih sploh nimajo, jaz sem jih pa v Južni rov rinil. Namreč, že kar nekaj časa ni deževalo in prepričan sem bil, da se je jama že tako posušila, da bi lahko pogledali pod slap na koncu Južnega rova, kjer je trenutno še najbolj obetavna možnost nadaljevanja. V tisti podor nametanih blokov smo sicer že pokukali in vsaj osnovni firbec potešili, a nas je v hipu tako opralo, da za kaj bolj resnega ni bilo možnosti in smo raje raziskovali druge možnosti, kjer ni bilo tako mokro.\n\nSrbski reševalci so na koncu sicer popustili in se strinjali, da gremo najprej v Južni rov malo raziskovati, a sem jim moral obljubiti, da bomo potem, ko tam končamo, pa še na dno skočili. Sem obljubil, čeprav sem vedel, kako se bo zgodba končala, saj priti na konec Južnega rova, dasiravno je »samo« na globini 200 m, ni ravno mačji kašelj …\n\nV jamo smo se odpravili šele v soboto malo pred dvanajsto, smo kar kofetkali na sončku, se nam nikamor ni mudilo. Jasna je nekje na sredini obrnila, mi smo pa seveda najprej v Severni rov zavili v bivak. Uganili ste, na kavo! No, Kure in Rade sta zavila, jaz sem kar nekaj časa sedel v Akustični dvorani in čakal Rikija, ki je trenutno še bolj gorski reševalec kakor jamarski in mu je šlo bolj počasi. V Srbiji tako kot na Hrvaškem jamarski reševalci spadajo pod gorsko reševalno službo in morajo biti najprej dobri gorski reševalci, šele potem se lahko »specializirajo« za jamarstvo in mladenič Riki je šele ravno dobro začel s specializacijo ...\n\n![Čisti in olimpijski pred odhodom v jamo.](https://jknm-novice.s3.eu-central-003.backblazeb2.com/caganka-juzni-rov-se-ni-koncan-20-03-2017/1.jpg)\n\nKo se je spustil nekako do sredine brezna, sem mu pa zavpil, da naj, ko pride do dna, zavije na levo ter ob levi steni hodi in bo do bivaka prišel, jaz sem se pa kar odpravil za vonjem po kavi. In smo sedeli potem v bivaku kakor v gostilni in kofetkali, menda smo šele po tretji kavi ugotovili, da Rikija še vedno ni. Seveda nas je čakal že v prvi dvorani Južnega rova in se nas je razveselil ko sirota belega kruha. V kolonici smo se potem zapodili v prve ožine in bolj je bilo ozko, bolj so me prijatelji Srbi zafrkavali, kdaj bo ozko postalo, da se mi je kar malo zamalo zdelo! Saj parkrat so vmes seveda tudi utihnili in sem vedel, da jih je stisnilo, a če sem jih privoščljivo povprašal, kako je, so se režali na vsa usta in zatrjevali, da komaj čakajo ožin. Da vsaj Kuretu ni bilo tako enostavno, kakor me je prepričeval, sem pa vedel po tem, kako je vetrove spuščal. Ko smo bili v Srbiji na reševalni vaji v podobnih ožinah, je prav takšne spuščal in se izgovarjal, da verjetno mulj smrdi. V Južnem rovu pa mulja sploh ni …\n\n![Pred začetkom raziskovanja smo morali seveda še na kavo v Severni rov.](https://jknm-novice.s3.eu-central-003.backblazeb2.com/caganka-juzni-rov-se-ni-koncan-20-03-2017/2.jpg)\n\n![Menda ni tako ozko.](https://jknm-novice.s3.eu-central-003.backblazeb2.com/caganka-juzni-rov-se-ni-koncan-20-03-2017/3.jpg)\n\n![Ko sem pokazal fotoaparat, je na obrazu takoj zaigral nasmešek, nobenega matra nisem mogel ujeti.](https://jknm-novice.s3.eu-central-003.backblazeb2.com/caganka-juzni-rov-se-ni-koncan-20-03-2017/4.jpg)\n\nSmo končno prišli v predzadnjo dvorano, kjer se spet voda pojavi ter posledično blato, na katerega se kar prilepiš in noge le s težavo dviguješ. Tam se moraš spustiti po vrvi, meni pa se enostavno ni ljubilo nadeti pasu. Ker sem vedel, da bo potem pas le še kepa blata, vse plezalne naprave pa prav tako. Zadnji dve dvorani sta se povsem zaprli in kjerkoli smo rili, se je zaprlo, le še v podor, kamor slap pada, nismo pogledali, ker je bilo vedno preveč vode. Prepričan sem bil, da bodo prijatelji tudi sami lahko pokukali med skalne bloke in res so se sami zapodili v raziskovanje. Jih je bilo prav luštno poslušati, ko so garali nekje pod mano in med tistimi skalnimi bloki iskali prehod, meni je vmes pa dolgčas postalo. Na srečo ne toliko, da bi si pas nadel in se do njih spustil, sem raje splezal na drugi konec dvorane in začel stikati med tam naloženimi bloki, ki so padli s stropa. Nekateri so veliki tudi kot avto in le čudež jih menda drži nametane tako skupaj enega na drugem, da sem se prav neprijetno počutil, a ko sem čez čas odkril dokaj varen prehod med njimi, je strah nadomestilo razburjenje. Bolj ko sem rinil med bloki in iskal prehode, bolj se je dvigal raziskovalni adrenalin. Če je bil kakšen prehod ozek ali nizek ali kako drugače kompliciran, sem v blato puščico zarisal, da se bom znal vrniti (ker toliko sem pa že pameten, da vem, da jamariš nikoli ne sam!) in čeprav sem si dopovedoval, da je bolje, če se vrnem in pokličem še koga, da bi mi pomagal, je tista raziskovalna žilica vedno znova premagala. Po kakšnih dvajsetih minutah, ko se mi res že niti sanjalo več ni, kje sploh sem in ko je minilo ravno toliko minut, kar sem bil nazadnje pokonci, sem pa na prepotenem obrazu začutil prepih! To je vedno obetaven znak, to pomeni, da jama gre! Sem se še malo pomatral pod veliko skalo in se ležeč na trebuhu skozi majhno luknjico zazrl v malo večji prostor, kakšne štiri metre pod mano. Sem opazoval tisto zemljo tam dol ko Kajfežev kozel zelje čez plot in mi je bilo jasno, da dol se bom brez vrvi in opreme sicer lahko spustil, gor pa ne bom več prišel. In sem ležal tam in mi je razum dopovedoval, naj se vrnem po pomoč in opremo, firbec me je pa prepričeval, naj se kar spustim, da gor bom pa potem prišel tako, da bom na kup zložil kamenje in se povzpel po njem. In itak da sem poslušal firbec in se nekako zrinil v tisto luknjo. Srce je bilo ko noro, ko sem z nogami bingljajoč po zraku iskal oporo in z ritjo poskusil toliko trenja ustvariti, da bi čmoknil počasi, ko sem pa končno spet bil na tleh, sem se po kolenih kar nemudoma napotil za prepihom. In nenadoma obstal pred ogromno dvorano! Kamor koli sem posvetil, povsod mi je le tema odgovorila, pa imam dobro luč!\n\nSrce je bilo kot noro. Južni rov gre, GRE! Prva želja je bila, da bi kar naprej raziskoval, a je končno premagal razum. Jap, tudi pri meni se to včasih zgodi. Sem se odločil vrniti in poklicati prijatelje, da sem našel novo dvorano, naj pridejo pomagat, da raziščemo. Že med plazenjem nazaj sem želel kričati in vpiti in klicati, a sem se bal, da če bi bil preglasen, bi tiste gromozanske skalne bloke zrušil. Sem se tako vračal ob steni, kjer se mi je zdelo še najbolj varno in komaj čakal, da pridem do prijateljev, hkrati se je pa celo že malo nejevolja pojavila. Do tistih, ki so tam raziskovali. Sem se prav opomnil, da jih bom moral okarati, kako so med tistimi bloki pogledali, da tega niso našli in smo imeli kar nekaj nepotrebnih akcij potem v naslednji dvorani, kjer se je zaprlo …\n\nKončno sem se nekako prebil do tam, kjer sem pustil opremo in začel vpiti, naj pridejo gor, da sem odkril nadaljevanje. Oni so pa od spodaj vpili, da so oni tudi našli nadaljevanje in da bodo najprej tisto raziskali. Smo tako malo dol in gor vpili in sem si končno izprosil vsaj enega Srba, ki bi prišel gor pomagat raziskovat. Kure je bil že globoko dol pod slapom, Rade prav tako, ostali so bili pa v končni dvorani. Sem čakal Bilija, da prisopiha nazaj, vmes pa navdušen kadil in se komaj zadrževal, da nisem spet nazaj kar sam stekel.\n\nKo sem spodaj zagledal luči, me je pa nenadoma zadelo. Prav nekakšna slutnja me je obšla, kot bi me kdo polil z mrzlo vodo! Kaj pa, če …?\n\nSem počasi vstal in po globokem blatu odracal proti izhodu iz jame, torej tja, od koder smo prišli. Kaj pa, če sem odkril dvorano, iz katere smo prišli?\n\nSem se spravil na trebuh in se po relativno kratkem prehodu priplazil do dvorane. Sem počasi dvignil glavo in jo osvetlil. Ne, ni ista! Skoraj slišno sem si oddahnil. V tisti »moji« dvorani je bil en ogromen ozek kamnit blok poševno položen skoraj od stropa do tal. Ampak dvom je pa še kar vrtal. Sem se splazil še malo naprej in pogledal še bolj desno. In je bil tam. Tisti blok. Kar nerodno mi je postalo. Pa zaklel sem verjetno tudi!\n\nSem se počasi obrnil in vrnil v dvorano, kjer so Srbi še kar delali in verjetno z malce sramu zavpil dol, da naj kar delajo, da sem na novo odkril samo Ameriko!\n\nIn so delali, kakopak, kar nekaj ur, kakšnih 13 metrov so se prebili v globino do aktivnega meandra, po katerem voda kakor po izprani soteski vijuga proti zadnji dvorani, v kateri izgineva pa druga voda. Nekaj akcij bo potrebnih in malo sreče, pa se bo Južni rov verjetno spet nadaljeval …\n\n![Južni rov je na koncu res blaten, je ugotovil Riki.](https://jknm-novice.s3.eu-central-003.backblazeb2.com/caganka-juzni-rov-se-ni-koncan-20-03-2017/5.jpg)\n\nPopolnoma prekriti z blatom smo se vrnili v bivak v Severnem rovu ter, uganili ste, spili vsak dve ali tri kave ter nekaj pojedli. Dobro, Riki je pil čaj, sem ga že zgoraj opozoril, da če hoče piti čaj, si mora vrečko vzeti s sabo in jo je res, ampak spil je samo enega, ker se nam je za čaj zdelo škoda vroče vode.\n\nUra je bila nekaj pred deseto, po voxu sem poklical v bazo, a se mi nihče ni javil. Potem smo pospravili stvari in se dodobra utrujeni počasi napotili proti površju. Saj ne rečem, ko sem jih v bivaku provociral, če gremo zdaj pa še na dno, kakor smo se zunaj dogovorili, so bili vsi za. Ne zelo iskreno in ne zelo navdušeno in čeprav sem se za hip poigraval z mislijo, da bi za hec in provokacijo zavil proti Game Overju, tega potem nisem storil. Ker so Srbi ravno prav trmasti, da bi potem pa res vztrajali, da gremo in nas še danes ne bi bilo ven!\n\n![Čaganka jih je navdušila, tudi domov so se odpeljali nasmejanih obrazov, čeprav z bolečimi mišicami.](https://jknm-novice.s3.eu-central-003.backblazeb2.com/caganka-juzni-rov-se-ni-koncan-20-03-2017/6.jpg)\n\nS Kuretom sva ven pokukala še pred polnočjo v toplo noč in vroč Jasnin prebranac (in kavo, kakopak!), Grdin, ki je firbec gor prinesel, je napravil par fotk, ostali srbski gorski reševalci, nevajeni blata, so pa malo dlje hodili ven. A so prišli še pred zoro! Bili, Igi in Rade so seveda veselico potem z nami ob ognju udarili, Riki je pa zaspal za mizo, že ko je prebranac jedel.\n\nV nedeljo smo se poslovili, nad jamo in gostoljubjem navdušeni, zagotovo še pridejo. Po kakšnih treh ali štirih letih, ko malo pozabijo …\n\nJasna Šinigoj, Tomaž Grdin, Miloš Kuraica, Rade, Igor, Bili in Riki."
  },
  {
    "id": 471,
    "markdown": "# Dolenjski jamarski tabor 2017 ali recept za uspešno jamarsko srečanje\n\n»Uspešen Dolenjski jamarski tabor 2017 je za nami. Udeležilo\n  se ga je 52 jamarjev iz dolenjskih klubov JK Novo mesto, JK Krka, JK\n  Brežice, Klub jamarjev Kostanjevica na Krki, Belokranjski jamarski klub\n  Črnomelj, DZRJ Ribnica, pa tudi iz JD Carnimum Kranj, DZRJ Ljubljana,\n  DZRJ Domžale, JD Logatec in JRS. Poleg jamarjev se je prireditev v\n  okviru tabora udeležilo še 13 obiskovalcev, ki so sodelovali na\n  predavanjih ali so se spustili Apolonovo jamo. V treh dneh smo v celoti\n  izpeljali pester program, ki ga ne bom ponavljal. Za nameček je ekipa,\n  ki je obiskala Lijak po Grintovcem, našla perspektivno\n  nadaljevanje.« se je glasilo prvo poročilo Zdravka Bučarja,\n  predsednika Jamarskega kluba Novo mesto po koncu DJT 2017, ki smo ga\n  organizirali v osrčju Kočevskega Roga na Žagi Rog v pred\n  časom obnovljenem skavtskem domu in okolici.\n\n<b>Preprost vzorec</b>\n\nPred leti so bili na Dolenjskem med jamarji popularni dolenjski jamarski\n  tabori, v bistvu pa je pri njih šlo za spoznavanje in aktivno\n  druženje ter na pol turistične obiske jam na območju\n  vsakokratnega organizatorja. Po vrsto letih predaha je lani tabor ponovno\n  organiziral JK Krka, letos pa naš klub. Srečanje smo zastavili\n  resnično smelo, tudi kot nek vzorec za nadaljnja srečanja jamarjev\n  v okviru Dolenjske, pa tudi širše. Z relativno preprostim vzorcem,\n  pa toliko bolj uspešnim. Vzorec je obsegal dobro organizacijo na prvem\n  mestu, druženje in odlično hrano za sprejemljivo ceno (20 evrov za\n  vse tri dni, ki je vključevala spanje, prehrano, brezalkoholno\n  pijačo in spominsko majico), predavanja o raziskovanjih,\n  izobraževanje za mlade jamarje, izobraževanje o novih tehnologijah\n  odkrivanja in dokumentiranja jam ter obnavljanju znanja v tovariški\n  pomoči v jami, znanju, ki je temeljno pri vsaki še tako majhni\n  nesreči ali preveliki utrujenosti jamarjev. Tudi zato ne preseneča\n  veliko število udeležencev tabora, predvsem pa je razveseljivo to,\n  da se je več kot polovica vseh udeležencev udeležila\n  jamarskega tekmovanja v speleotlonu, ki je bilo resnično domiselno\n  jamarsko tekmovanje. Seveda pa ne smemo pozabiti na fotografsko razstavo\n  Tomaža Grdina, Marka Pršine in Petra Gedeia.\n\n![Skavtski dom na Žagi Rog.](https://jknm-novice.s3.eu-central-003.backblazeb2.com/dolenjski-jamarski-tabor-2017-ali-recept-za-uspesno-jamarsko-srecanje-31-08-2017/djt_4.jpg)\n\n<b><br>Mojster žara in mojstrica kuhinje</b>\n\nVečerni čas prvega dne, namenjen predavanjem o delu klubov, je bil\n  kar nekako prekratek, tudi zaradi številnih vprašanj in zanimivih\n  tem, ki so zahtevale svoj čas, po večerji pa je bilo delo\n  težko nadaljevati. Če zapišemo, da sta se Toni Prijatelj in\n  Jasna Šinigoj izkazala v kuhinji, je to zelo mila beseda. Organizacijsko\n  sta delo odlično izpeljala s tem, da je moral vsak udeleženec\n  pomiti posodo za sabo (ali pa še kakšen krožnik več),\n  Toni pa je na žaru enostavno neverjeten. Svinjska potrebušina ali\n  flam po domače je kos prašiča, ki navadno konča v\n  salamah in klobasah, pravi kuhinjski sladokusci pa jo nadvse cenijo, seveda\n  če je pravilno pripravljena. Tonijeva je bila naravnost nebeška in\n  za temi besedami stojijo verjetno kar vsi, ki so jo poizkusili. Pekel je na\n  dveh vrtečih kolih hkrati, za manj izbirčne pa so bili poleg\n  piščanci, posebej za predsednika kluba pa še ribica ...\n\n![Mojster žara – Toni Prijatelj.](https://jknm-novice.s3.eu-central-003.backblazeb2.com/dolenjski-jamarski-tabor-2017-ali-recept-za-uspesno-jamarsko-srecanje-31-08-2017/djt_1.jpg)\n\n![Glavna organizatorja. Predsednik JK Novo mesto Zdravko Bučar in Klemen\n    Mihalič.](https://jknm-novice.s3.eu-central-003.backblazeb2.com/dolenjski-jamarski-tabor-2017-ali-recept-za-uspesno-jamarsko-srecanje-31-08-2017/djt_3.jpg)\n\n<b><br>Drugi dan</b>\n\nDrugi dan tabora je bil namenjen delavnicam in turističnem obisku\n  Apolonove jame, v katero so se jamarji in nejamarji morali spustiti po\n  lestvicah, naravnost neverjeten pogum pa je pokazala novinarka Dolenjskega\n  lista Mojca Žnidaršič, ki se je kljub strahu pred\n  višino, spustila v jamo in preplezala vhodno brezno. Da o\n  najmlajših udeležencih, niti ne govorimo …Posebno\n  doživetje pa je bil pogled na&nbsp;to, kako je dedek Zdravko varoval pri\n  spuščanju, babica Jana je pazila na po starosti srednjo vnukinjo\n  Zojo, da ji ni pobegnila v jamo ali kam drugam, najstarejši vnuk\n  Tjaž pa je končno dočakal, da se je spustil v res pravo\n  jamo.\n\n![Pred spustom v Apolonovo jamo.](https://jknm-novice.s3.eu-central-003.backblazeb2.com/dolenjski-jamarski-tabor-2017-ali-recept-za-uspesno-jamarsko-srecanje-31-08-2017/djt_5.jpg)\n\n![Dedek in vnuk.](https://jknm-novice.s3.eu-central-003.backblazeb2.com/dolenjski-jamarski-tabor-2017-ali-recept-za-uspesno-jamarsko-srecanje-31-08-2017/djt_6.jpg)\n\n![Tudi po lojtr'cah je mogoče priti iz jame.](https://jknm-novice.s3.eu-central-003.backblazeb2.com/dolenjski-jamarski-tabor-2017-ali-recept-za-uspesno-jamarsko-srecanje-31-08-2017/djt_8.jpg)\n\nGlede delavnic bi težko rekli, katera je bila pomembnejša,\n  zagotovo pa je bila obnovitvena delavnica pred jamarskimi izpiti v steni nad\n  Jamo na vzhodnem pobočju Roga (kat. št. 668) vredna obiska in so\n  lahko bodoči jamarji dobili marsikatero novo izkušnjo. Vodili so\n  jo inštruktorji JRS.\n\n![Jama na vzhodnem pobočju Roga predstavlja enkraten poligon.](https://jknm-novice.s3.eu-central-003.backblazeb2.com/dolenjski-jamarski-tabor-2017-ali-recept-za-uspesno-jamarsko-srecanje-31-08-2017/djt_13.jpg)\n\n![Na vrhu stene.](https://jknm-novice.s3.eu-central-003.backblazeb2.com/dolenjski-jamarski-tabor-2017-ali-recept-za-uspesno-jamarsko-srecanje-31-08-2017/djt_14.jpg)\n\n![Pa še pogled iz jame oziroma spodmola.](https://jknm-novice.s3.eu-central-003.backblazeb2.com/dolenjski-jamarski-tabor-2017-ali-recept-za-uspesno-jamarsko-srecanje-31-08-2017/djt_15.jpg)\n\n![Zabijanje svedrovcev po stari metodi.](https://jknm-novice.s3.eu-central-003.backblazeb2.com/dolenjski-jamarski-tabor-2017-ali-recept-za-uspesno-jamarsko-srecanje-31-08-2017/djt_11.jpg)\n\n![Ata in hči. Miha in Nika.](https://jknm-novice.s3.eu-central-003.backblazeb2.com/dolenjski-jamarski-tabor-2017-ali-recept-za-uspesno-jamarsko-srecanje-31-08-2017/djt_12.jpg)\n\nNovo tehnologijo iskanja jam sta predstavila naša mlada članica\n  Zvonka Janežič in njen oče Vanja. Gre za tehnologijo, s\n  pomočjo katero lahko iščemo brezna na kartah, posnetih z\n  lasersko tehnologijo. Pogledaš v karto in najdeš jamo –\n  preprosto kot pasulj, čeprav ni povsem tako. Marsikatere jame so\n  še vedno skrite, včasih hoče kakšna velika smreka\n  izgledati kot brezno, vseeno pa je stvar zelo uporabna. Delavnico je vodil\n  Marko Erker iz katastra JZS, poglavje o risanju jam na računalnik pa\n  Jure Tičar iz JK Brežice.\n\n![Drugi dan je bil na meniju golaž, Zvonka pa se še uči.](https://jknm-novice.s3.eu-central-003.backblazeb2.com/dolenjski-jamarski-tabor-2017-ali-recept-za-uspesno-jamarsko-srecanje-31-08-2017/djt_9.jpg)\n\n![Anže je lahko pa mešal, avtor znaka na majici pa je Tomaž\n    Grdin.](https://jknm-novice.s3.eu-central-003.backblazeb2.com/dolenjski-jamarski-tabor-2017-ali-recept-za-uspesno-jamarsko-srecanje-31-08-2017/djt_10.jpg)\n\nElektronski merilni inštrument Disto X postaja danes obvezen\n  pripomoček vseh resnih raziskovalcev večjih jam, seveda pa je ob\n  delu z njim potrebno obvladati tudi prenos podatkov v dlančnik ali\n  tablico in kasnejši prenos v računalnik in izdelavo načrta.\n  O sistemu in njegovi uporabnosti pa pove že en sam podatek. Tomaž\n  Grdin je ponovno premeril drugo najgloblje bosansko brezno Jojkinovac (do\n  odkritja Nevidne vode z globino 653 m je bilo brezno s 460 m globine najglobje\n  v BiH), ki so ga raziskali in izrisali naši člani v začetku\n  osemdesetih let prejšnjega stoletja. Za kompletno merjenje (glavne in\n  stranske ter stropne vizure), spust do dna in ponovni vzpon iz brezna je\n  potreboval vsega 12 ur. Razlika nove meritve v primerjavi s staro je vsega 15\n  metrov (verjetno odstopa stara meritev, kar pomeni izjemno natančnost),\n  če pa bi jamo merili na klasičen način, bi trije jamarji\n  potrebovali nekaj deset ur več časa.\n\n<b>Speleotlon</b>\n\nDolenjski jamarski Speleotlon je bil nekaj posebnega, še posebej zaradi\n  speleoboxa, to je slab meter in pol široka ter tri metre dolga in\n  poldrugi meter visoka škatla z v notranjosti dvema nivojema in dvema\n  prekatoma, ki je predstavljala zapleteno ožino. Idejni avtor zaboja je\n  bil Klemen Mihalič ob sodelovanju Anžeta Tomšiča, nad\n  kvaliteto izdelave pa je bedel Jože Tomšič. Tekmovalca sta\n  najprej morala zviti 100 m vrvi v transportno vrečo (nekateri so jo\n  zmetali kot špagete, če bi šli pa v jamo z njo, bi imeli\n  štalo), potem se je prvi tekmovalec povzpel po vrvi do strehe, se prepel\n  na prečnico ter se po njej zapeljal do tal. Sliši se preprosto, je\n  pa prepenjanje pripravilo nekaj presenečenj, vzrok pa je bilo preveliko\n  hitenje. Naloga drugega tekmovalca je bila prenesti skozi ožino\n  speleoboxa transportko na drugo stran (seveda tudi sebe), naloga pa je bila\n  končana, ko sta oba pritekla na začetno točko. Tekmovanja se\n  je udeležilo kar 12 ekip, najhitrejša pa sta bila Črt\n  Bučar in Tomaž Grdin (2.52), ki sta Bojana Stanka in Bojana Jereba\n  prehitela za vsega eno sekundo. Za nagrado sta prejela 100 metrov\n  statične vrvi in prenosni pokal DJT, ki ga je izdelal Andrej Hudoklin iz\n  brušenega apnenca.\n\n![Tekmovanje v speleotlonu. Zadaj 'famozna' škatla.](https://jknm-novice.s3.eu-central-003.backblazeb2.com/dolenjski-jamarski-tabor-2017-ali-recept-za-uspesno-jamarsko-srecanje-31-08-2017/djt_16.jpg)\n\n![Prepenjanje se je večkrat končalo s težavami.](https://jknm-novice.s3.eu-central-003.backblazeb2.com/dolenjski-jamarski-tabor-2017-ali-recept-za-uspesno-jamarsko-srecanje-31-08-2017/djt_17.jpg)\n\n![Bo ali ne bo?](https://jknm-novice.s3.eu-central-003.backblazeb2.com/dolenjski-jamarski-tabor-2017-ali-recept-za-uspesno-jamarsko-srecanje-31-08-2017/djt_18.jpg)\n\n![Štrik, kaj pa ti tukaj delaš ...](https://jknm-novice.s3.eu-central-003.backblazeb2.com/dolenjski-jamarski-tabor-2017-ali-recept-za-uspesno-jamarsko-srecanje-31-08-2017/djt_19.jpg)\n\n![Tudi izpenjanje ni bilo vedno najbolj preprosto.](https://jknm-novice.s3.eu-central-003.backblazeb2.com/dolenjski-jamarski-tabor-2017-ali-recept-za-uspesno-jamarsko-srecanje-31-08-2017/djt_20.jpg)\n\n![Kupček na kupček za hitrejše tlačenje vrvi v\n    vrečo.](https://jknm-novice.s3.eu-central-003.backblazeb2.com/dolenjski-jamarski-tabor-2017-ali-recept-za-uspesno-jamarsko-srecanje-31-08-2017/djt_21.jpg)\n\n![Prehodni pokal speleotlona.](https://jknm-novice.s3.eu-central-003.backblazeb2.com/dolenjski-jamarski-tabor-2017-ali-recept-za-uspesno-jamarsko-srecanje-31-08-2017/djt_22.jpg)\n\n![Bravo sine ...](https://jknm-novice.s3.eu-central-003.backblazeb2.com/dolenjski-jamarski-tabor-2017-ali-recept-za-uspesno-jamarsko-srecanje-31-08-2017/djt_23.jpg)\n\n![Zmagovalca. Tomi in Črt.](https://jknm-novice.s3.eu-central-003.backblazeb2.com/dolenjski-jamarski-tabor-2017-ali-recept-za-uspesno-jamarsko-srecanje-31-08-2017/djt_24.jpg)\n\n![Rezultati.](https://jknm-novice.s3.eu-central-003.backblazeb2.com/dolenjski-jamarski-tabor-2017-ali-recept-za-uspesno-jamarsko-srecanje-31-08-2017/djt_25.jpg)\n\n![Video prenos naravnost iz boxa.](https://jknm-novice.s3.eu-central-003.backblazeb2.com/dolenjski-jamarski-tabor-2017-ali-recept-za-uspesno-jamarsko-srecanje-31-08-2017/djt_26.jpg)\n\n![V njem pa sploh ni bilo tako veliko prostora.](https://jknm-novice.s3.eu-central-003.backblazeb2.com/dolenjski-jamarski-tabor-2017-ali-recept-za-uspesno-jamarsko-srecanje-31-08-2017/djt_27.jpg)\n\nIn da nam kuharja ne bosta zamerila, še večerni meni. Najprej\n  odličen golaž s polento, zvečer pa še klobase in\n  čevapčiči, posebej za predsednika JK Novo mesto in\n  Jožeta Tomšiča pa ribe (ne kar tako, ampak zaradi tega, ker\n  se izogibata vsega 'mesenega').\n\n<b>Tretji dan</b>\n\nNedelja je bila namenjena tovariški pomoči, pospravljanju, pa tudi\n  odkrivanju v jamah. Najnovejša vest – Lijak gre naprej, DJT pa bo\n  naslednje leto organiziral JK Brežice.\n\n![Na koncu Lijaka. Ampak zgodba še ni končana ... Foto Miha\n    Rukše.](https://jknm-novice.s3.eu-central-003.backblazeb2.com/dolenjski-jamarski-tabor-2017-ali-recept-za-uspesno-jamarsko-srecanje-31-08-2017/dsc01560.jpg)\n\nSodelujoči iz JK Novo mesto: Zdravko Bučar, Klemen Mihalič\n  (glavni vodja DJT), Toni Prijatelj (mojster žara), Sandi Vidrih,\n  Črt Bučar, Anže Tomšič, Jože\n  Tomšič, Jasna Šinigoj (mojstrica kuhinje), Tomaž Grdin\n  (mojster fotografije in majic), Borivoj Ladišič, Marko\n  Pršina, Andrej Hudoklin, Damijan Šinigoj, Miha Rukše, Tanja\n  Rukše, Nika Rukše, Zvonka Janežič, Dejan Šent in\n  Tomaž Bukovec.\n\nFotografije&nbsp;Tomaž Bukovec."
  },
  {
    "id": 473,
    "markdown": "# V iskanju monolister\n\nPred kratkim me je poklical prof. dr. Boris Sket z Biotehniške fakultete Univerze v Ljubljani. Zanimal se je za ogled kakšne vodne jame severno od Save. Želel bi namreč najti jamske ježke ali monolistre, ki živijo v vodi v jamah ali izvirih. Te monolistre so dobili pred desetletji v nekaj izvirih pri Anžah nedaleč od Brestanice. Zdaj bi Boris rabil sveže vzorce. Pred nekaj leti jih je že iskal v izvirih tam okoli, a jih ni našel. Bistveno je to, da je lokacija severno od Save. Na tem območju poznam dve vodni jami, ki sem jih registriral. To sta <a href=\"/novica?id=276\" target=\"_blank\">Jama pod Pečjami</a>, ki sem jo pregledal pred leti ter v kratkem raziskana <a href=\"/novica?id=467\" target=\"_blank\">Drožanjska vodovodna jama</a>. Za ogled sva se dogovorila za to nedeljo, 29. septembra 2017.\n\nNajprej sva pregledala vodovodno jamo. Prej sem moral poskrbeti za ključ, za kar je bila zadolžena Angelca. Jamo sva nato z Borisom pregledala, monolister ali kakšnih drugih vodnih živalic nisva našla. Le eno postranico, a glede na sivo barvo je najbrž predstavnica zunanjih vrst. Potek ogleda je predstavljen v naslednjih fotografijah.\n\n![Pred vhodom v jamo je bilo treba odkleniti vhodna vrata. Foto Angelca Pajk.](https://jknm-novice.s3.eu-central-003.backblazeb2.com/v-iskanju-monolister-27-09-2017/slika_1.jpg)\n\n![V vhodnem delu jame, kjer sva našla postranico. Foto Angelca Pajk.](https://jknm-novice.s3.eu-central-003.backblazeb2.com/v-iskanju-monolister-27-09-2017/slika_2.jpg)\n\n![Angelca in Lučka opazujeta jamskega pajka. Foto Borivoj Ladišić.](https://jknm-novice.s3.eu-central-003.backblazeb2.com/v-iskanju-monolister-27-09-2017/slika_3.jpg)\n\n![Ta pajek <i>Meta menardi</i> je bil center opazovanja. Foto Borivoj Ladišić.](https://jknm-novice.s3.eu-central-003.backblazeb2.com/v-iskanju-monolister-27-09-2017/slika_4.jpg)\n\n![Boris med iskanjem. Foto Borivoj Ladišić.](https://jknm-novice.s3.eu-central-003.backblazeb2.com/v-iskanju-monolister-27-09-2017/slika_5.jpg)\n\nSledil je ogled Jame pod Pečjami. Vhod se odpira sredi ceste in je zaprt s kovinskim pokrovom, za njegovo odpiranje je bil potreben ključ. Tega sva iskala pri izvajalcu del, pri cestnem podjetju, na Komunali ter na občini Sevnica. Žal ključa nismo našli, a ob pomoči Romana Perčiča, vodje oddelka za okolje in prostor občine Sevnica, je bil izdelan nov ključ, s katerim smo  pokrov uspešno odklenili. Dogodek pa je spremljala skupina domačinov, ki se je zanimala za dimenzije jame in podobno.\n\n![Dogodek je spremljala skupina domačinov. Foto Angelca Pajk.](https://jknm-novice.s3.eu-central-003.backblazeb2.com/v-iskanju-monolister-27-09-2017/slika_6.jpg)\n\nZ Borisom sva se spustila v 4,5 m globoko stopnjo do dna vhodne dvorane. Za tako kratko stopnjo sva uporabila lestvice, pripete na moj avto.\n\n![Spust v jamo. Foto Angelca Pajk.](https://jknm-novice.s3.eu-central-003.backblazeb2.com/v-iskanju-monolister-27-09-2017/slika_7.jpg)\n\nPregledala sva strugo potoka, ki teče skozi jamo. Monolister nisva našla, opazil sem le hrošča jamski brzec (Aphaenopidius), ki sem ga le fotografiral.\n\n![Boris v jami. Foto Borivoj Ladišić.](https://jknm-novice.s3.eu-central-003.backblazeb2.com/v-iskanju-monolister-27-09-2017/slika_8.jpg)\n\n![Jamski brzec. Foto Borivoj Ladišić.](https://jknm-novice.s3.eu-central-003.backblazeb2.com/v-iskanju-monolister-27-09-2017/slika_9.jpg)\n\n![Po končani akciji. Foto Angelca Pajk.](https://jknm-novice.s3.eu-central-003.backblazeb2.com/v-iskanju-monolister-27-09-2017/slika_10.jpg)\n\n![Del ekipe, manjka Boris, ki je fotografiral. Foto Boris Sket.](https://jknm-novice.s3.eu-central-003.backblazeb2.com/v-iskanju-monolister-27-09-2017/slika_11.jpg)\n\nPo ogledu jame smo poiskali izvir pri Anžah, kjer so nekoč našli monolistre, a jih tudi tokrat ni bilo.\n\n![Iskanje monolister v enem izviru pri Anžah. Foto Angelca Pajk.](https://jknm-novice.s3.eu-central-003.backblazeb2.com/v-iskanju-monolister-27-09-2017/slika_12.jpg)\n\nSodelovali smo Angelca Pajk, Boris Sket s soprogo Lučko ter Borivoj Ladišić."
  },
  {
    "id": 446,
    "markdown": "# Čaganka - ujeta pijavka\n\nV nedeljo sva se z Grdinom odpravila v Čaganko. Malce kondicirati! Da ne bi samo brez veze dol in gor rinila, sva se odločila pa še v Južni rov pokukati za kakšnim obetavnim nadaljevanjem. Pa sva že na poti dol spremenila načrte, da kaj bi se hodila matrat v Južni rov, da je že kavica v bivaku v Severnem rovu čisto zadovoljiv dosežek glede na najino kondicijo. In sva brez kakšne slabe vesti v Akustični dvorani zavila na desno proti bivaku, tam spila kofe, potem se je pa vseeno malce slaba vest oglasila in sva se odločila vsaj vodo iz Game overja prinesti v bivak, da bo za naslednje kavice. Sem si plastično posodo privezal za pas in sva se spustila kakšnih 50 m niže, da bo vsaj kakšna korist od najinega jamarjenja.\n\n![](https://jknm-novice.s3.eu-central-003.backblazeb2.com/caganka-ujeta-pijavka-28-11-2016/20161127_001.jpg)\n\nNa dnu Game overja, kjer vedno krepko teče, imamo pod curkom postavljeno plastično posodo, v katero lovimo vodo in se na poti gor lahko tudi odžejamo. Iz nje sem ujeto vodo pretočil v prineseno plastično posodo, a ker sem bil prehiter in Grdin zadeve ni uspel fotografsko ovekovečiti, sem moral zadevo ponoviti kar s prazno posodo. Se pravi se pretvarjati, da pretakam vodo. Za dobro fotografijo vedno rad potrpim ali zaigram in sem se kljub dobesednemu nalivu torej pretvarjal, da pretakam vodo, prijatelj je pa kader lovil in ostril.\n\n![](https://jknm-novice.s3.eu-central-003.backblazeb2.com/caganka-ujeta-pijavka-28-11-2016/20161127_002.jpg)\n\n![](https://jknm-novice.s3.eu-central-003.backblazeb2.com/caganka-ujeta-pijavka-28-11-2016/20161127_007.jpg)\n\nIn ko sem tako glumil, mi je v oko padlo nekaj na robu plastične posode, v katero lovimo vodo. Sem najprej pomislil, da je kakšna smet, a ko sem jo hotel odstraniti, se je izkazalo, da gre za živo bitje. Kar verjeti nisem mogel, saj mi je bilo v hipu jasno, da smo jo končno dobili! Pijavko. Ko smo v Čaganki prebili globino 400 m, jo je Tico iz čistega dolgčasa fotografiral, saj sta bila z Anžijem kar nekaj časa na istem mestu, ko sta širila. Potem sta seveda prebila magično mejo 400 globinskih metrov in na beštijo enostavno pozabila. Ko sem doma fotografije pretakal na računalnik, pa s fotografijami čudne jamske gliste nisem vedel kaj početi in sem jih poslal Teu. Ki je med drugim tudi jamski biolog. Se mi je zdelo, da on bi pa vedel, kaj naj se z njimi naredi. In se je dvignil pravi vihar, saj se je izkazalo, da zadeva v Sloveniji še nikoli ni bila videna, pa tudi drugje dokumentirana ni še nikjer. Zgodba o tem je opisana na naši spletni strani v člankih <a href=\"/novica?id=335\" target=\"_blank\">tukaj</a> in <a href=\"/novica?id=337\" target=\"_blank\">tukaj</a>.\n\nPotem smo seveda imeli kar nekaj akcij in kar nekaj speleobiologov se je v našo blatno krasotico odpravilo le z enim namenom: ujeti to našo čagankarsko glisto. Ki je pa seveda nismo več videli, kaj šele ujeli! Kar niti ni čudno, če vemo, da ima Čaganka že krepko čez 2,5 km dolžine!\n\n![](https://jknm-novice.s3.eu-central-003.backblazeb2.com/caganka-ujeta-pijavka-28-11-2016/20161127_004.jpg)\n\nTokrat sva jo pa z Grdinom povsem nehote našla in seveda je nisva samo fotografirala! Prijatelj je iz ene od svojih dveh čutaric izlil vodo in sva jamsko živalco lepo preselila v začasni dom, v bivaku še en kofe spila, potem pa se ven odpravila. In sem mu kar nekajkrat med potjo zabičal, da naj pazi, iz katere čutarice bo pil, da ponesreči edine ujete jamske pijavke na svetu, ki sploh še nima imena, ne pogoltne. Je pazil …\n\n![](https://jknm-novice.s3.eu-central-003.backblazeb2.com/caganka-ujeta-pijavka-28-11-2016/20161127_005.jpg)\n\nZunaj sem veselo novico sporočil Teu, ki seveda kar verjeti ni mogel, proti večeru je pa z mojo sestro, ki se je slučajno na kofe v Novo mesto pripeljala, že v Ljubljano romala. Še prej me je pa še v prst ugriznila, ko sem jo iz Grdinove čutarice v plastično posodico prestavljal. Tega posnetka na srečo ni, saj moram priznati, da sploh nisem vedel, da se lahko oglasim s tako visokim glasom! Pa čisto blizu infarkta sem bil, saj ko sem z roko mahal, na kateri sem imel trenutno EDINO živo pijavko na svetu prilimano, je čisto malo manjkalo, da ni odletela v lijak in v odtok!\n\n![](https://jknm-novice.s3.eu-central-003.backblazeb2.com/caganka-ujeta-pijavka-28-11-2016/20161127_006.jpg)\n\nZvečer me je pa navdušen Teo poklical in čestital še enkrat. Da dokler je v roke ni dobil, ni verjel, sodeč po fotografiji, ki sem mu jo poslal, je menil, da sva ujagala navadno glisto …\n\nTorej, še eno zgodbo iz Čaganke smo pripeljali do srečnega konca, kaj več bodo o naši čagankarski glisti povedali pa strokovnjaki, ki jo bodo pregledali po dolgem in počez …\n\nFoto Tomaž Grdin\n\n## Dodatek 1.12.2016\n\nProf. dr. Boris Sket iz Oddelka za biologijo Biotehniške fakultete Univerze v Ljubljani je zapisal:\n\n\"Lejte, kako je seksi!!!&nbsp;Vas lepo pozdravljam, Boris\"\n\n![](https://jknm-novice.s3.eu-central-003.backblazeb2.com/caganka-ujeta-pijavka-28-11-2016/dina.jpg)"
  },
  {
    "id": 445,
    "markdown": "# Čaganka - skoraj 700 m Južnega rova\n\nV Čaganki je delovišč, da človek ne ve, kam bi se podal! Pa saj je prav, imamo vsaj kaj delati. Na srečo se tako ogromne jame nikoli ne končajo, le z dolžino in globino vse bolj otežujejo prehode v nove dele. Nekaj časa smo vse sile usmerjali v globino, kjer smo se pririnili že do globine 480 m. In še vedno delamo, kakopak. Na globini malce čez 400 m aktivni vodni rov, ki sili v globino, preseka fosilni horizontalni ogromni rov, ki smo ga poimenovali Kalahri, saj je za razliko od mokrega aktivnega dela povsem suh, v katerem smo postavili bivak s kuhinjo in prenočiščem. Tudi Kalahari je prepihan in horizontalno vodi proč od aktivnega vertikalnega rova. Je pa naporen, saj so prehodi ozki. Nadaljevanje smo našli v eni od dvoranic pod stropom, v katero se nadaljuje ozek meander. Tudi netopirji so tam, kar je dober znak in motivacija za nadaljnjo tlako … Dobra tri leta plezamo tudi kamin v Game overju, kjer smo priplezali že skoraj do višine 160 metrov, pa se še kar ne kaže konec oziroma strop, a ker je kamin zelo zelo moker, ga lahko premagujemo le ko je zunaj suho. Kar pa ni zelo pogosto in so posledično tudi akcije malce bolj redke. Vedno pa je na voljo Južni rov na globini nekaj čez 200 m. Ki ga kopljemo že nekaj dolgih let in ker gre za fosilni del Čaganke, v katerem ni bilo vode, smo se vanj lahko podali kadar koli, tudi v največjih nalivih.\n\n![Aktualen načrt Čaganke (2016)](https://jknm-novice.s3.eu-central-003.backblazeb2.com/caganka-skoraj-700-m-juznega-rova-21-11-2016/caganka_nacrt_2016_www.jpg)\n\nV tlorisu načrta Čaganke se lepo vidi, da Južni in Severni rov tečeta v izraziti prelomnici v smeri sever-jug. Severni rov se konča s podorom in ogromnim kaminom v Game overju, Južni pa se ves razbit in zarušen, a kljub temu ogromnih dimenzij, vije proti jugu. Ogromno jamarjev je na ogromno akcijah odkopalo in odmetalo metre in metre rovov, da so postali vsaj približno prehodni za človeka. V začetku leta 2016 pa nam je končno uspel pravi preboj. In smo Južni rov raziskali v dolžini skoraj 700 m! V vsaki novi dvorani smo le enostavno sledili prepihu in kopali in širili, dokler nismo prišli do zadnje dvorane, v kateri teče voda, ki je drugače dolgočasen Južni rov okrasila z neverjetnimi kapniškimi okraski. Žal se je na zadnji novembrski akciji izkazalo, da rov, v katerega smo polagali največje upe, vodi v slepo dvoranico, zato bomo morali dol še kar nekajkrat, da poiščemo nadaljevanje. Ker tako velike jame se, kakor sem že omenil, ne končajo, le poiskati moramo, kje gredo naprej! Na eni od akcij smo nove rove tudi izmerili in Tomaž je končno našel čas in zadevo izrisal, da se vidi dimenzije odkritja. Dokler ne prideta mraz in sneg, ki bosta dovolila akcije na dnu in v kaminu, se bomo še igrali v Južnem rovu, čeprav tudi ta ni več enostaven. No, saj nikoli ni bil, a zdaj zaradi dolžine že zahteva enako količino časa in truda kakor da bi se podali na delo na dno …\n\n![Iztegnjeni profil.](https://jknm-novice.s3.eu-central-003.backblazeb2.com/caganka-skoraj-700-m-juznega-rova-21-11-2016/juzni_iztegnjeni_profil_www.jpg)\n\n![Tloris južnega rova.](https://jknm-novice.s3.eu-central-003.backblazeb2.com/caganka-skoraj-700-m-juznega-rova-21-11-2016/juzni_tloris_www.jpg)\n\nPreveč je jamarjev, ki so delali v Čaganki in Južnem rovu ter pripomogli k letošnjim odkritjem, da bi jih lahko vse omenil in zagotovo bi tvegal, da kakšnega pozabim, so pa prav vsi zabeleženi v dnevniku akcij, ki ga imamo v bivaku pri Čaganki … Zagotovo se bo načrt Čaganke še letos moral kaj dopolniti, kajti v koledarju imamo načrtovanih še kar nekaj akcij!"
  },
  {
    "id": 447,
    "markdown": "# Kanin 2016 - jesensko-zimska akcija\n\nSprva sva s Klemnom planirala kopaško akcijo v spodnjem Čagankinem meandru, a sva se hitro odzvala povabilu članov DZRJ Ljubljana na planirano vikend akcijo v P4 na Kaninu. Oba sva bila mnenja, da nama tridnevni »oddih« v hribe ne bo prav nič škodil. Vremenska napoved, ki je za konec tedna prinašala padavine in otoplitve v celotni Sloveniji ter temperature nad 0 °C v visokogorju,  ni obetala ugodnih razmer v spodnjih delih jame, zato se je akcija v P4 prestavila na naslednji termin. Ker pa so bili najini nahrbtniki sredi tedna že napol spakirani, sva se potem vseeno odločila in se v četrtek, 24. novembra 2016, v poznih popoldanskih urah odpravila proti Kaninu z namenom širjenja meandra v jami NM9.\n\n![Start z B postaje.](https://jknm-novice.s3.eu-central-003.backblazeb2.com/kanin-2016-jesensko-zimska-akcija-01-12-2016/slika_1.jpg)\n\nTako sva se ob deveti uri zvečer, ko je vročina že popustila, odpravila po markirani stezi proti zveznemu bivaku. V zgornjem ravninskem delu poti sta nama orientacijo in hojo poleg noči oteževala še megla in 20 cm južnega snega. Spotoma sva se ustavila še pri našem spodmolu, kjer sva nabrala še nekaj hrane, Klemen je pripravil vso potrebno opremo za jamo, jaz pa sem ta čas neuspešno iskal preostalo zalogo frankinje s poletnega tabora. Za kazen sem si moral oprtati še 100 m vrvi. Z GPS-om v roki sva se odpravila proti jamarskemu bivaku, ki sva ga z manjšo težavo našla šele po slabi uri hoje. Vso krivdo sva pripisala nekalibriranemu kompasu. V bivaku sva si privoščila še pozno večerjo, okrog druge ure zjutraj pa legla k počitku.\n\n![Za poziranje je ostalo še nekaj energije.](https://jknm-novice.s3.eu-central-003.backblazeb2.com/kanin-2016-jesensko-zimska-akcija-01-12-2016/slika_2.jpg)\n\nPosebej bi pohvalil zvočno izolacijo bivaka, saj naju ni prebudil niti dež, ki je verjetno padal že celo jutro. Počakala sva tam nekje do dvanajste ure, ko se je nebo razjasnilo in je prenehalo deževati, ter se odpravila proti NM9.\n\n![Klemen kaže proti vhodu v NM9.](https://jknm-novice.s3.eu-central-003.backblazeb2.com/kanin-2016-jesensko-zimska-akcija-01-12-2016/slika_3.jpg)\n\nV jami je bilo na poletnih jamarskih taborih (2009, 2010 in 2014) opravljenih že precej širitvenih akcij, nazadnje nas je zaustavil neprehoden meander na globini cca 100 m, ki smo ga na zadnjih treh akcijah razširili na približno 5 m. Na tem mestu sva s Klemnom zavihala rokave, konstanten prepih iz jame pa je skrbel, da nama med delom ni bilo prevroče. Že kmalu nama je postalo jasno, da bo napredovanje zelo počasno, saj je največjo težavo povzročalo umikanje kamenja, ki sva ga morala zaradi nizke višine delovišča transportirati ven iz meandra.\n\n![V meandru je bilo dovolj prostora za oba – po dolžini.](https://jknm-novice.s3.eu-central-003.backblazeb2.com/kanin-2016-jesensko-zimska-akcija-01-12-2016/slika_4.jpg)\n\nPo nekajurnem kopanju sva meander razširila do te mere, da sva lahko pogledala, kaj se skriva za ovinkom. Na žalost se je meander nadaljeval v precej podobnem slogu. Ponovno sva se lotila razbijanja in premetavanja kamenja, akcijo pa zaključila v večernih urah, ko sva ostala brez energije v akumulatorjih.\n\n![Po malici se je prilegel še krajši počitek.](https://jknm-novice.s3.eu-central-003.backblazeb2.com/kanin-2016-jesensko-zimska-akcija-01-12-2016/slika_5.jpg)\n\nPri bivaku sva se najprej ogrela z vžiganjem agregata, ki nikakor ni hotel sodelovati z nama. Lahko bi šla v dolino po drugega, ker je bil že ravno »črni petek«,  a sva raje prebrala lepo spisana navodila in uspešno zagnala agregat. Ob prijetnem ropotu sva si pripravila še večerjo, napolnila baterije ter se pri ugodnih 5 °C v bivaku odpravila spat.\n\n![Kup kamenja, ki smo ga na dosedanjih akcijah izvlekli iz rova.](https://jknm-novice.s3.eu-central-003.backblazeb2.com/kanin-2016-jesensko-zimska-akcija-01-12-2016/slika_6.jpg)\n\nV soboto sva v NM9 nadaljevala s širjenjem, ponovno nama je največ truda pobral transport materiala iz prekopanega rova. Na obeh akcijah sva meander podaljšala za približno 6 m, medtem ko njegova celotna dolžina znaša že preko 10 m. Pogled v nadaljevanje nama je preprečila krajša šikana, za katero se po odmevu sodeč nahaja prostor širših dimenzij.\n\n<video align=\"center\" src=\"https://www.youtube.com/embed/L4hDwCTkwrI\" width=\"80%\" isUpload=\"true\" />\n\nZ optimistično napovedjo sva tako zaključila najino tlako, proslavila pa v bivaku ob sadni kupi in kozarcu rdečega vina. Za zaključek večera pa sem postal še prvak v Šnopsu.\n\n![Nedeljsko jutro z jutranje razgledne točke.](https://jknm-novice.s3.eu-central-003.backblazeb2.com/kanin-2016-jesensko-zimska-akcija-01-12-2016/slika_7.jpg)\n\nV nedeljo zjutraj je sledilo pospravljanje bivaka ter povratek v dolino.  S pomočjo spolzkega terena je spust minil v znamenju nordijskega vikenda z lepo ocenjenimi telemarki in malo manj ugodnimi zdrsi na zadnjo plat. V Bovcu sva opravila še en hiter postanek v Črni ovci, nato pa odbrzela proti domu. V Kranjski Gori je zagrabila lakota, kjer sva si za zaključek vikend akcije privoščila Jesensko in Zimsko pico.\n\n![Še zadnja skupinska, pri ruševinah stare Skalarjeve koče.](https://jknm-novice.s3.eu-central-003.backblazeb2.com/kanin-2016-jesensko-zimska-akcija-01-12-2016/slika_8.jpg)\n\nNa Kaninu sva jamarila Klemen Mihalič in Anže Tomšič."
  },
  {
    "id": 472,
    "markdown": "# Brezno pri Pogorelcu\n\nImamo novo 100 metrco, ki to še ni, ampak zagotovo bo! Začelo se je eno lepo sredino popoldne v avgustu, ko sem šel preverjat, kako deluje »Katja«. Saj jo poznate - program za pomoč pri pregledovanju terena? Šel sem na vzhodno pobočje Pogorelca in iskal črne pike na karti. Prva pika se je izkazala za plitek udor, druga je bila vrtača s strmimi stenami, zato sem krenil kar tako po gozdu. Ti pametni telefoni so zanimiva reč, hodiš po gozdu in buljiš v ekran ter spremljaš, kako se premika roza pika. Ta roza pika si seveda ti. No, gledam v telefon in hlačam po gozdu, dvignem pogled s telefona in dober korak pred mano je v gosti podrasti luknja v zemlji – nič posebnega, pol metra široka in dober meter dolga. No ja, posebno bi bilo, če bi čez dober korak padel globoko v podzemlje. Jamo sem pa le našel, čeprav ni bila označena s črno piko na karti.\n\n![Saj sploh ne veš, da je med podrastjo vhod v jamo.](https://jknm-novice.s3.eu-central-003.backblazeb2.com/brezno-pri-pogorelcu-24-09-2017/1_01.jpg)\n\nKo se je Črt vrnil iz Črne gore in sva imela nekaj prostih ur (saj veste kako je to, fešte, družinske obveznosti, žena, še kakšna jama), sva šla pogledat, kaj je s to luknjo v zemlji. Izkazalo se je, da je vhodna vertikala globoka kar 24 m in kar je še lepše, to ni vse. Jama se je nadaljevala z novim, 23 m globokim breznom. Na tej akciji sva se ustavila na globini 32 m, ker nama je zmanjkalo vrvi.\n\n![Z druge strani je vhod dobro viden.](https://jknm-novice.s3.eu-central-003.backblazeb2.com/brezno-pri-pogorelcu-24-09-2017/2_01.jpg)\n\n![Prehod v drugo brezno.](https://jknm-novice.s3.eu-central-003.backblazeb2.com/brezno-pri-pogorelcu-24-09-2017/3_01.jpg)\n\nNaslednja akcija je bila med tednom, kar po službi, saj so bili vikendi že vsi zasedeni. Z daljšo vrvjo sva prišla do globine 70 m, kjer pa jame še ni bilo konec. V blatni dvorani sta namreč čakali kar dve brezni, kamen je za vsakega dal oceno vsaj 20 m globine. Poleg blata je v jami polno sige in ne samo to. Upam si reči, da je zelo lepa jama. Že v prvem breznu, ki se razširi v lepo dvorano, so stalaktiti ustvarili skoraj do tal spuščeno zaveso. Prehod iz prvega v drugo brezno je zalit s sigo v lešnikovi barvi, ki te nato v različnih barvnih odtenkih spremlja ves čas spuščanja. Na globini nekaj manj kot 50 m se odpre dvorana, ki je ponovno vsa prelita s sigovo oblogo, iz katere se spuščajo ali dvigajo nešteti kapniki. Dvorana se podaljša s slepim, prav tako zasiganim rovom. V nadaljevanju je konec poezije, v dvoranah s poševnimi stenami siga prehaja v blato in to nazaj v sigo, po nekaj prehodih je vse itak blatno.\n\n![Stene zasiganega brezna.](https://jknm-novice.s3.eu-central-003.backblazeb2.com/brezno-pri-pogorelcu-24-09-2017/4_01.jpg)\n\n![Kapniki v dvorani na globini 50 m.](https://jknm-novice.s3.eu-central-003.backblazeb2.com/brezno-pri-pogorelcu-24-09-2017/5_01.jpg)\n\n![Okrasje v slepem rovu.](https://jknm-novice.s3.eu-central-003.backblazeb2.com/brezno-pri-pogorelcu-24-09-2017/6_01.jpg)\n\nNa akciji, ki je bila takoj že za vikend, se nama je pridružil še Tom. Opremili smo lažje dostopno brezno, do katerega smo prišli brez kobacanja po blatu in se spustili 23 m globoko. Na dnu smo ugotovil, da je tudi pravljice konec, ne samo poezije. Prišli smo v meander, tak taprav, ozek, blaten, zasigan, skalnat ... Najnižja točka je plitvo jezerce in konec! V nasprotni strani pa malo gor in malo dol, ne prav daleč pa je že bilo preozko, čutil se le je prepih. Plezali smo še malo više, saj veste, kakšni so kamini in prišli v vzporedno brezno, poznano iz zgornje dvorane. Žal tudi v njem ni bilo nadaljevanja.\n\n![Tom čaka, da bo Črt opremil brezno na globini 90 m.](https://jknm-novice.s3.eu-central-003.backblazeb2.com/brezno-pri-pogorelcu-24-09-2017/7_01.jpg)\n\nPrepih je le prepih in tako smo ob vseh obveznostih zaradi trgatev po treh tednih ponovno krenili v brezno, tokrat se je ekipi pridružil še Andrej, Črt pa je zaradi bolezni ostal doma. V meandru smo po dobri uri in pol širjenja uspeli prvi kamenček vreči skozi razpoko, pa je kar lepo padal – ocena je, da je za njim vsaj 20 m brezna. Širili smo še naprej, tako da so v nadaljevanje padale že cele skale, ampak naslednjič še malo razširimo in prinesemo vrv. Vrv bomo rabili tudi za vzporedno brezno iz prejšnje akcije, saj je pogled z vrha razkril obsežno dvorano, ki jo bo treba pregledati.\n\n![Meander na globini 90 m.](https://jknm-novice.s3.eu-central-003.backblazeb2.com/brezno-pri-pogorelcu-24-09-2017/8_01.jpg)\n\n![Do brezna se z avtom pripelješ po novi vlaki. Tom in Andrej.](https://jknm-novice.s3.eu-central-003.backblazeb2.com/brezno-pri-pogorelcu-24-09-2017/9_01.jpg)\n\nNajnižja točka brezna je na globini 93 m. V meandru kopljemo sicer nekoliko višje, ko pa prištejemo še teh 20 m, ki so pod meandrom, bomo zagotovo pridelali trimestno število.\n\nDo sedaj smo se z breznom ukvarjali Črt Bučar, Jože Tomšič, Andrej Gašperič in Zdravko Bučar.\n\n## Dodatek 9.10.2017\n\nV soboto, 7.oktobra, smo pregledali vzporedno brezno, kje pa ni bilo nič posebej novega. Naredili smo nekaj novih pritrdišč v že raziskanih delih. Najpomembnejše se je dogajalo v meandru in pod njim. Meander smo dokončno  razširili in za ožino se je odprlo 34 m globoko brezno (Brezno fiksov), kjer pa jame še ni konec.  Kot za sedaj kaže, je dno Brezna fiksov stična točka treh objektov.  Kažeta se dve nadaljevanji v dvigajočih se rovih. Enega smo pregledali - s prostim plezanjem je dosegljiv do 26 m poligona. V drugega, ki je blaten, nismo šli. Pot v globino  otežujejo veliki podorni bloki in pršenje vode. Kljub temu smo se spustili še približno  15 m med podorne skale, kjer pa bo treba odmetati nekaj kamenja. Za lažje delo bo treba počakati nekaj dni brez dežja ali preusmeriti vodo. Brezno smo izmerili&nbsp; do globine 125 m, raziskanega je še približno 15 m več.\n\n![Šolski primer najprimernejšega mesta za pritrdišče.&nbsp;Foto Anže Tomšič.](https://jknm-novice.s3.eu-central-003.backblazeb2.com/brezno-pri-pogorelcu-24-09-2017/19.jpg)\n\n![V Breznu fiksov.&nbsp;Foto Anže Tomšič.](https://jknm-novice.s3.eu-central-003.backblazeb2.com/brezno-pri-pogorelcu-24-09-2017/22.jpg)\n\n![Zadovoljni akterji. Foto Anže Tomšič.](https://jknm-novice.s3.eu-central-003.backblazeb2.com/brezno-pri-pogorelcu-24-09-2017/18.jpg)\n\nUdeleženci:&nbsp;Mojca Arlič, Jože Tomšič, Anže Tomšič, Andrej Gašperič, Črt Bučar, Zdravko Bučar.\n\n## Dodatek 6.11.2017\n\nV nedeljo, 5. novembra 2017, smo  želeli preveriti, kako je s potencialnimi nadaljevanji.  V jamo smo nesli platno za zaščito pred  curkom vode, ki je zadnjič pral Črta, nekaj  fiksov  in dva vrtalnika za hitrejše delo.  Platna ni bilo treba napeti, ker je bila jama zelo suha in tistih nekaj kapljic ni pretirano motilo.  Opremil smo  16 m nadaljevanja  med podornimi bloki in prišli do točke, kjer bi morali začeti z odmetavanjem kamenja. Po nekaj odmetanih skalah smo ugotovili,  da je to prenevarno početje in smo se zato obrnili. Ko smo pogledali še  blatni rov, ki se je že po nekaj metrih zaključil, smo se odločili, da brezno  razopremimo.  Brezno tako čaka še na fotografe in mogoče na junake, ki bi se lotili plezanja kamina v podorni dvorani. Dosegli smo globino  144 m, kar pomeni, da je to drugo najgloblje brezno vzhodno od Kočevskega Roga.\n\n![Tom zaključuje z razopremljanjem.](https://jknm-novice.s3.eu-central-003.backblazeb2.com/brezno-pri-pogorelcu-24-09-2017/1a_01.jpg)\n\n![Črt med podornimi bloki na dnu brezna.](https://jknm-novice.s3.eu-central-003.backblazeb2.com/brezno-pri-pogorelcu-24-09-2017/2a_01.jpg)\n\nDelali smo Jože Tomšič,&nbsp;Andrej Jaklič,&nbsp;Črt Bučar in Zdravko Bučar.\n\n## Dodatek 5.1.2020\n\nPo enem letu in pol moledovanja in pritiskanja smo končno dobili spodobnega fotografa, da smo ovekovečili vsaj prve tri stopnje in tako sprostili jamo za razopremljanje.\n\nKako? Saj nazadnje piše, da je jama razopremljena. Manjka torej opis junijske akcije iz leta 2018, na kateri smo brezno ponovno opremili in pregledali oba kamina v Trikraki dvorani. Oba sta se žal zaključila. (Zdravko Bučar, Klemen Mihalič, Anže Tomšič)\n\nNo, pa nazaj na  soboto 4. januarja 2020. Zborno mesto, kot običajno, na parkirišču pred GG v Podturnu in neobičajno ob pol devetih smo bili vsi točni. Malo se presedemo in se odpeljemo do spomenika na Pogorelcu, kjer ugotovimo, da je vlaka sredi sečnje ob manjših korekcijah lepo prevozna. Še enkrat se presedemo in se po vlaki odpeljemo skoraj do brezna.\n\nV brezno se najprej spustita Miha in Mitja, ki sta odšla proti dnu. Na globini 122 sta pregledala še eno razpoko, ki se žal zaključi in nato začela z razopremljanjem.\n\n![Suho in lepo zasigano vhodno brezno.](https://jknm-novice.s3.eu-central-003.backblazeb2.com/brezno-pri-pogorelcu-24-09-2017/12.jpg)\n\n![Kapniško okrasje v dvoranici na dnu prve stopnje.](https://jknm-novice.s3.eu-central-003.backblazeb2.com/brezno-pri-pogorelcu-24-09-2017/11.jpg)\n\nDruga ekipa (Zdravko, Marko, Peter, Mateja in Tanja) smo se na vsaki stopnji ustavili. Marko je postavili stativ s fotoaparatom, vsakemu dal v roke po eno bliskavico (no, razen modelu), nas razpostavil in smo začeli s proženjem - ne skal, ampak svetlobe.  Tako smo na treh stopnjah naredili štiri motive in eno gasilsko.  Gasilska je bila narejena na dnu poševne dvorane na globini 53 m, kjer sta se obe ekipi srečali.\n\n![Gonilna sila raziskovanja Zdravko med \"svojimi\" kapniki.](https://jknm-novice.s3.eu-central-003.backblazeb2.com/brezno-pri-pogorelcu-24-09-2017/13.jpg)\n\n![Relativno prostorna Poševna dvorana na globini 55 m.](https://jknm-novice.s3.eu-central-003.backblazeb2.com/brezno-pri-pogorelcu-24-09-2017/14.jpg)\n\n![Raziskovalci pred vrnitvijo na površje.](https://jknm-novice.s3.eu-central-003.backblazeb2.com/brezno-pri-pogorelcu-24-09-2017/15.jpg)\n\nPočasi smo se skupaj vračali in celotno brezno še razopremili, tako da je zadnji na površje prikukal malo pred drugo uro, popoldan seveda.\n\nNa akciji smo sodelovali Tanja Rukše, Mateja Luzar, Marko Pršina, Peter Pršina, Miha Rukše, Mitja Remih in  Zdravko Bučar.\n\nFotografije Marko Pršina s pomočjo gornjih asistentov."
  },
  {
    "id": 456,
    "markdown": "# Jama Müllerloch pri Livoldu je očiščena\n\nNovomeški jamarji smo do sedaj v zgodovini kluba očistili kar nekaj jam, zadnji dve leti pa aktivno sodelujemo v projekta Life+ Kočevsko. Leta 2015 smo pregledali onesnaženost 90 jam na območju Natura 2000 Kočevsko in 2,5 km pasu ob njem. Lani smo potem očistili jamo Schaffeichloch na Kočevskem Rogu in Malo Stankovo jamo vzhodno od Šalke vasi ter začeli s čiščenjem jame Müllerloch pri Livoldu, ki ji domačini pravijo tudi Golobja jama. V vseh jamah so se pokazale nekoliko manjše količine odpadkov od ocenjenih in tudi zato smo se po čiščenju Male Stankove jame odpravili še k Livoldu, v Müllerloch pa je bilo odpadkov bistveno več od ocenjenih, saj smo v dveh dneh po dobrih 11 urah dela iz jame dvignili kar 80 m³ odpadkov.\n\n![Tovornjak, brez katerega bi\njamo čistili bistveno dlje.](https://jknm-novice.s3.eu-central-003.backblazeb2.com/jama-mllerloch-pri-livoldu-je-ociscena-13-04-2017/1.jpg)\n\n![Boštjan Jarc. Z njim smo se\nspoznali ob čiščenju Mišnice in od takrat je s tovornjakom pri naših čiščenjih vedno\nzraven.](https://jknm-novice.s3.eu-central-003.backblazeb2.com/jama-mllerloch-pri-livoldu-je-ociscena-13-04-2017/2.jpg)\n\n![Tovornjak je stal na cesti,\nurejanje prometa pa je imel v rokah Anton Tramte.](https://jknm-novice.s3.eu-central-003.backblazeb2.com/jama-mllerloch-pri-livoldu-je-ociscena-13-04-2017/3.jpg)\n\n![Roka dvigala seže daleč s\nceste.](https://jknm-novice.s3.eu-central-003.backblazeb2.com/jama-mllerloch-pri-livoldu-je-ociscena-13-04-2017/4.jpg)\n\n![Zdravko Bučar: Madonca,\nčesa vsega ni tukaj notri.](https://jknm-novice.s3.eu-central-003.backblazeb2.com/jama-mllerloch-pri-livoldu-je-ociscena-13-04-2017/5.jpg)\n\nPri čiščenju je sodelovalo dvaindvajset jamarjev in dva tečajnika ter seveda strojnik na kamionu Boštjan Jarc. V soboto je sodelovalo 19 jamarjev in en tečajnik, v nedeljo pa 17 jamarjev ter dva tečajnika. Iz jame smo s pomočjo dvigala odpadke dvignili kar 96 krat. Večinoma smo pri enem dvigu izvleki po dva bremena - tako smo iz jame potegnili 168 vreč z okopanimi odpadki, 2 kamionski gumi in tri zabojnike s kosovnimi, pretežno kovinskimi odpadki. Skupaj smo napolnili 15 kontejnerjev z mešanimi odpadki (75 m³) ter en pet kubični kontejner s kovinskimi odpadki.\n\n![Za hrano je skrbela Jasna\nŠinigoj.](https://jknm-novice.s3.eu-central-003.backblazeb2.com/jama-mllerloch-pri-livoldu-je-ociscena-13-04-2017/6.jpg)\n\n![Mojstra za raztovarjanje.\nBorivoj Ladišić in Andrej Jaklič.](https://jknm-novice.s3.eu-central-003.backblazeb2.com/jama-mllerloch-pri-livoldu-je-ociscena-13-04-2017/7.jpg)\n\n![Štejem, pišem, seštevam\nkubike. Zdravko.](https://jknm-novice.s3.eu-central-003.backblazeb2.com/jama-mllerloch-pri-livoldu-je-ociscena-13-04-2017/8.jpg)\n\n![Konec izmene, gremo na\nmalico.](https://jknm-novice.s3.eu-central-003.backblazeb2.com/jama-mllerloch-pri-livoldu-je-ociscena-13-04-2017/9.jpg)\n\n![Nakladamo, nakladamo ...](https://jknm-novice.s3.eu-central-003.backblazeb2.com/jama-mllerloch-pri-livoldu-je-ociscena-13-04-2017/10.jpg)\n\nJama je bila pred začetkom čiščenja v grozljivem stanju, ob čiščenju lani pa smo odprli še prehod v spodnjo dvorano, ki je bil prav tako poln različnih odpadkov. Že na fotografijah lahko nazorno vidite stanje pred in po čiščenju.\n\nVelika učinkovitost našega dela gre v veliki meri zaslugi naši tehniki. Najtežji del pri čiščenju, če odmislimo težavno delo pri pobiranju samih odpadkov, je dvig. Pred leti smo jih dvigovali ročno s pomočjo vrvnih škripcev, tudi s traktorskim vitlom, ob čiščenju jame Mišnica v Vrbovcu (2014) pa smo se srečali z domačinom krovcem Boštjanom Jarcem, ki ima na dvigalu na tovornjaku poseben sistem z vitlom. Na roki dvigala ima škripec in potem lahko z roko seže nad brezno in spusti v njo zabojnik ali pa s pomočjo jeklene pletenice dviga bremena v vrečah. Na ta način se dviganje odpadkov iz jame zelo pospeši in res lahko čiščenje uspešno in popolnoma opravimo. Pogoj je edino ta, da lahko s tovornjakom pride dovolj blizu jame. Je pa tako, da do vseh najbolj onesnaženih jam vodijo poti oziroma so te jame blizu cest.\n\n![Včasih tudi v jame posveti\nsonček.](https://jknm-novice.s3.eu-central-003.backblazeb2.com/jama-mllerloch-pri-livoldu-je-ociscena-13-04-2017/11.jpg)\n\n![Odpadke smo nakladali s\npomočjo motik in lopat.](https://jknm-novice.s3.eu-central-003.backblazeb2.com/jama-mllerloch-pri-livoldu-je-ociscena-13-04-2017/12.jpg)\n\n![Zdravko ima pod kontrolo površje\nin podzemlje.](https://jknm-novice.s3.eu-central-003.backblazeb2.com/jama-mllerloch-pri-livoldu-je-ociscena-13-04-2017/13.jpg)\n\n![Tomaž Grdin s kamero je\nnajboljši pospeševalec dela. Ko prižge reflektor in začne snemati, vsi hitijo z\ndelom.](https://jknm-novice.s3.eu-central-003.backblazeb2.com/jama-mllerloch-pri-livoldu-je-ociscena-13-04-2017/14.jpg)\n\n![Naenkrat smo dvigovali dve\nvreči z odpadki.](https://jknm-novice.s3.eu-central-003.backblazeb2.com/jama-mllerloch-pri-livoldu-je-ociscena-13-04-2017/15.jpg)\n\nV nedeljo smo v jami našli tudi dve neeksplodirani ubojni sredstvi (topovski granati), zato smo o najdbi obvestili center za obveščanje, ki je potem aktiviral policijo in enoto za varstvo pred NUS ljubljanske regije.\n\n![Kako že pravijo, da imajo\nženske rade majhen vrtiček in motik'co. Tanja Rukše.](https://jknm-novice.s3.eu-central-003.backblazeb2.com/jama-mllerloch-pri-livoldu-je-ociscena-13-04-2017/16.jpg)\n\n![Gasilska fotografija v\njami, brez dviganja.](https://jknm-novice.s3.eu-central-003.backblazeb2.com/jama-mllerloch-pri-livoldu-je-ociscena-13-04-2017/17.jpg)\n\n![Prednost te jame je še en\nizhod, ki je bil na drugi strani ceste. Matija Gašperšič – Tico.](https://jknm-novice.s3.eu-central-003.backblazeb2.com/jama-mllerloch-pri-livoldu-je-ociscena-13-04-2017/18.jpg)\n\n![Jama zavarovana.](https://jknm-novice.s3.eu-central-003.backblazeb2.com/jama-mllerloch-pri-livoldu-je-ociscena-13-04-2017/19.jpg)\n\n![Med smetmi se vedno najde\ntudi kaj iz vojne.](https://jknm-novice.s3.eu-central-003.backblazeb2.com/jama-mllerloch-pri-livoldu-je-ociscena-13-04-2017/20.jpg)\n\n![Enota za varstvo pred NUS\nljubljanske regije. Tudi z njimi smo že stari znanci.](https://jknm-novice.s3.eu-central-003.backblazeb2.com/jama-mllerloch-pri-livoldu-je-ociscena-13-04-2017/21.jpg)\n\nIz jame smo odstranili vse kosovne odpadke in vse mešane odpadke. V njej so ostale le še plasti različnih sedimentov kot so blato, zemljine in pepeli, med katerimi se pojavljajo močno korodirani ostanki železa. Delo je uspešno zaključeno, jama je sedaj čista. Kako pa bo čez eno leto?\n\n![Stanje pred: vhodno brezno.](https://jknm-novice.s3.eu-central-003.backblazeb2.com/jama-mllerloch-pri-livoldu-je-ociscena-13-04-2017/22.jpg)\n\n![Stanje pred: nova dvorana.](https://jknm-novice.s3.eu-central-003.backblazeb2.com/jama-mllerloch-pri-livoldu-je-ociscena-13-04-2017/23.jpg)\n\n![Stanje po: vhodna dvorana.](https://jknm-novice.s3.eu-central-003.backblazeb2.com/jama-mllerloch-pri-livoldu-je-ociscena-13-04-2017/24.jpg)\n\n![Stanje po: vhodna, pogled\nnavzdol.](https://jknm-novice.s3.eu-central-003.backblazeb2.com/jama-mllerloch-pri-livoldu-je-ociscena-13-04-2017/25.jpg)\n\n![Stanje po: nova dvorana.](https://jknm-novice.s3.eu-central-003.backblazeb2.com/jama-mllerloch-pri-livoldu-je-ociscena-13-04-2017/26.jpg)\n\n![Skupinska fotografija\nsobotnih udeležencev.](https://jknm-novice.s3.eu-central-003.backblazeb2.com/jama-mllerloch-pri-livoldu-je-ociscena-13-04-2017/27.jpg)\n\nPri čiščenju smo sodelovali: Zdravko Bučar, Črt Bučar, Jasna Šinigoj, Anže Tomšič, Damijan Šinigoj, Tomaž Grdin, Anton Tramte, Primož Paterneš, Miha Primc, Uroš Mervič, Jože Tomšič, Peter Gliha, Sandi Vidrih, Dejan Šenet, Matija Gašperšič, Tomaž Bukovec, Borivoj Ladišič, Aleš Cvelbar, Andrej Jaklič, Miha Rukše, Andrej Gašperič, Nace Vidrih, Boštjan Jarc, Tanja Rukše in Nika Rukše.\n\nFotografije: Tomaž Bukovec, Tomaž Grdin, Miha Rukše."
  },
  {
    "id": 457,
    "markdown": "# Čaganka - prvomajski tabor\n\nZaradi do skoraj zadnjega dneva napovedovanega slabega vremena čez prvomajske praznike letos na prvomajsko Čagankarjenje kaj dosti pogumno sploh nismo vabili. Smo se v klubu kar nekako dogovorili, da tečajnike bomo prisilili, da pridejo, če pride pa še kdo, pa toliko bolje.\n\n![Jamarska\nv gasilskem slogu, pred odhodom v Čaganko.](https://jknm-novice.s3.eu-central-003.backblazeb2.com/caganka-prvomajski-tabor-04-05-2017/1.jpg)\n\nVreme se je začuda naredilo, sodelovalo pa nas je 9 članov in 4 tečajniki. Začeli smo v soboto z zelo nadzorovanim spustom tečajnikov do Sedemdesetmetrce v Čaganki. Saj ne, da jim nismo zaupali, a na začetku je vedno bolje še malce nadzorovati, koliko so se zares naučili, saj je v jami prepenjanje na sidriščih vseeno povsem drugačno kakor na steni. Ker jim je dobro šlo od rok in nog, smo jih za nagrado peljali še v Netopirjevo dvorano, da so še prečnico poskusili in malce ožine preverili, na koncu pa uživali ob prelepem jezercu, ki je eno lepših v Čaganki.\n\n![Zvonka.](https://jknm-novice.s3.eu-central-003.backblazeb2.com/caganka-prvomajski-tabor-04-05-2017/2.jpg)\n\n![Prijatelj\npod budnim očesom inštruktorja.](https://jknm-novice.s3.eu-central-003.backblazeb2.com/caganka-prvomajski-tabor-04-05-2017/3.jpg)\n\n![V\nNetopirjevi dvorani.](https://jknm-novice.s3.eu-central-003.backblazeb2.com/caganka-prvomajski-tabor-04-05-2017/4.jpg)\n\n![Tečajniki\nkar zadovoljni.](https://jknm-novice.s3.eu-central-003.backblazeb2.com/caganka-prvomajski-tabor-04-05-2017/5.jpg)\n\n![Krst\nZvonke ni preveč bolel.](https://jknm-novice.s3.eu-central-003.backblazeb2.com/caganka-prvomajski-tabor-04-05-2017/6.jpg)\n\n![Nace\nje pa štrik bolj začutil.](https://jknm-novice.s3.eu-central-003.backblazeb2.com/caganka-prvomajski-tabor-04-05-2017/7.jpg)\n\nVse skupaj nam je vzelo veliko časa, a smo zunaj še ujeli dan. Ko smo se preoblekli in malo očedili, nam je pa zunanja ekipa, ki je pregledala in popravila hladilnik (kdor je bil pri Čaganki, že ve, kaj je to, pa tisti, ki imajo tudi poleti radi hladno pivo, prav tako), pripravila večerjo. Mesne dobrote z žara, kakopak. No, razen za predsednika, ki si je privoščil vegetarijanske dobrote z žara, da so se te tu in tam pa mesnih dobrot dotikale, ga pa ni preveč motilo … Po večerji je sledil še krst z vrvjo novih tečajnikov ter seveda rajanje globoko v noč, kakor se za prvomajski tabor pač spodobi.\n\nV nedeljo ne prezgodaj zjutraj smo se Anži, Tico in spodaj podpisani pa na dno Čaganke spustili, da po dolgem času spet kaj postorimo. Še prej smo seveda pojedli sveže spečene bureke, ki nam jih je gor prinesel Tom, kar je verjetno povzročilo, da smo bili malce počasnejši, saj smo do bivaka v Kalahariju na 450 m pod zemeljskim površjem potrebovali skoraj tri ure! Anži in Tico sta se po kavici zapodila v meander kakšnih 30 m niže, jaz sem se pa dolgo načrtovanega vodovoda lotil. Smo že pred časom dol prinesli dve vrtni cevi, obe dolgi po 20 m, ki sem ju nameraval speljati od bivaka do manjšega slapu v sosednji dvorani. Zakaj? Ker spodaj kuhamo in posodo peremo, vodo v kanistru je pa prek ožin in nekaj blatnih preprek zelo težko nositi. Posoda pa potem ostaja napol oprana in ko pridemo naslednjič, je že toliko plesni na njej, da že skoraj hodi!\n\n![Gremo na 500!](https://jknm-novice.s3.eu-central-003.backblazeb2.com/caganka-prvomajski-tabor-04-05-2017/8.jpg)\n\n![Smo se trudili priti na 500.](https://jknm-novice.s3.eu-central-003.backblazeb2.com/caganka-prvomajski-tabor-04-05-2017/9.jpg)\n\n![In smo se res trudili priti na 500.](https://jknm-novice.s3.eu-central-003.backblazeb2.com/caganka-prvomajski-tabor-04-05-2017/10.jpg)\n\nKar nekajkrat sem se moral sprehoditi gor in dol, da sem vse spravil, kamor je bilo treba in se zagotovo namučil bolj kot prijatelja malo niže, ko sem pa končno plastično posodo, ki sem jo dol pritrogal z veliko muko, saj se je non-stop zatikala, poskusil pod slap umestiti, se je pa zataknilo. Je bilo nevarno po slapu plezati sam in nezavarovan in čeprav sem kar nekajkrat poskusil, sem potem pomislil, da bi me že zvit gleženj na globini 450 m spravil v gromozanske težave in sem raje odnehal. Sem vseeno potem kar nekaj časa buljil v konec cevi pri bivaku, če bo kaj priteklo, pa žal ni. Vodovod zdaj torej je, dela pa (še) ne. Bomo popravili, ko dol dobimo prvega vodovodarja, ki mi bo voljan pomagati!\n\nSem se potem še do prijateljev spravil pokukati, kaj počneta in moram iskreno povedati, da sem bil spet nadvse impresioniran nad rovom, ki sta ga večinoma izkopala in razbila Klemi in Anži! Sem na delovišču kakšnih 480 m globoko prav navijal, da bi se nam končno odprlo, da bi Klemiju, ki se te dni vrača z nekajmesečne jamarske odprave v Mehiki, lahko veselo povedal, da smo prebili 500 m, njega pa ni bilo, a nam ni uspelo. Je zmanjkalo energije v vrtalniku …\n\nKo smo se vrnili v bivak in si nekaj za pod zob pripravili, smo pa po jamarskem telefonu izvedeli, da so tečajniki v spremstvu izkušenih jamarjev poiskali dve novi jami in sodelovali pri raziskovanju, za nagrado pa so se lahko spustili v Dvojno katedralo. Kar je, verjemite, nadvse adrenalinsko, saj je Katedrala znana po tem, da ko kakšnih 60 m visoko zabingljaš na vrvi in dol pogledaš, kamor na dno občasno celo sonce posije, tudi izkušenim jamarjem malce ritnice stisne. Druga ekipa pa se je medtem spustila v Brezno pri Čaganki, kjer je malo odmetavala, malo pa izvlekla kup skal in peska z dna podora ter prišla do ozkega skalnega rova.\n\n![V Kalahariju smo povečerjali.](https://jknm-novice.s3.eu-central-003.backblazeb2.com/caganka-prvomajski-tabor-04-05-2017/11.jpg)\n\n![Blejsko juhico.](https://jknm-novice.s3.eu-central-003.backblazeb2.com/caganka-prvomajski-tabor-04-05-2017/12.jpg)\n\nS Ticotom sva dol sicer nesla spalki, ker sva nameravala spodaj prespati, a sva se potem počutila tako olimpijsko, da smo okoli desetih zvečer vsi trije kar proti površju krenili. Pa je olimpijsko razpoloženje kaj kmalu minilo, predvsem mene, saj sem se že v spodnjih delih prav nemarno zatikal, ko da sem prvič dol, Ticotu pa tudi ni šlo kaj bolje. Kdaj sta se onadva ven izstrelila, sem pozabil, sam sem prisvinjal ven šele ob pol štirih zjutraj!\n\n![Ven smo prišli umazani.](https://jknm-novice.s3.eu-central-003.backblazeb2.com/caganka-prvomajski-tabor-04-05-2017/13.jpg)\n\n![In z zadnjimi atomi moči.](https://jknm-novice.s3.eu-central-003.backblazeb2.com/caganka-prvomajski-tabor-04-05-2017/14.jpg)\n\n![Nekateri so pa že spali.](https://jknm-novice.s3.eu-central-003.backblazeb2.com/caganka-prvomajski-tabor-04-05-2017/15.jpg)\n\nZunanja ekipa, ki je menda do dveh zjutraj kar na drevesu vadila vrvno tehniko ter se nekajkrat spustila v prvo brezno Čaganke, je medtem seveda že omagala, le Črt me je počakal, da mi je pasulj ponudil in vodo segrel, da sem se lahko pred spanjem malce umil.\n\nPa kaj dosti nisem spal, saj so nas vse tri jamarske reševalce, ki smo bili na taboru, v ponedeljek, 1. maja, že okoli devetih zjutraj poklicali, naj gremo v neko jamo blizu Vinice pokukati, ker so sumili, da bi lahko pogrešana starejša ženska vanjo padla. Največja težava je bila, ker je bila naša oprema skrita v kupu blata in povsem premočena, sta pa vsaj Tico in Anži, ki sta malce manjša od mene, nafehtala vsaj relativno čisto opremo drugih dveh jamarjev. V jamo smo se spustili, prepričani, da ne bo nič, pa je bilo! Ženska, ki je padla kakšnih 25 metrov globoko, je bila začuda živa, seveda pa hudo poškodovana. Do prihoda drugih jamarskih reševalcev, ki so prišli s potrebno opremo in zdravnico JRS, smo sami naredili, kar smo lahko, kar seveda ni bilo veliko. Si je pa Anži, ki je bil prvi v jami, slekel kombinezon in poškodovano gospo pokril, pa rane smo ji oskrbeli, da ni več krvavela.\n\n![Reševalna akcija s srečnim koncem.](https://jknm-novice.s3.eu-central-003.backblazeb2.com/caganka-prvomajski-tabor-04-05-2017/16.jpg)\n\n![Reševalna akcija s srečnim koncem.](https://jknm-novice.s3.eu-central-003.backblazeb2.com/caganka-prvomajski-tabor-04-05-2017/17.jpg)\n\n![Reševalna akcija s srečnim koncem.](https://jknm-novice.s3.eu-central-003.backblazeb2.com/caganka-prvomajski-tabor-04-05-2017/18.jpg)\n\n![Reševalna akcija s srečnim koncem.](https://jknm-novice.s3.eu-central-003.backblazeb2.com/caganka-prvomajski-tabor-04-05-2017/19.jpg)\n\n![Reševalna akcija s srečnim koncem.](https://jknm-novice.s3.eu-central-003.backblazeb2.com/caganka-prvomajski-tabor-04-05-2017/20.jpg)\n\nZ akcijo smo zaključili ob treh popoldne in preden smo pospravili vse skupaj ter nekaj pojedli, je že skoraj noč padla. Smo se vrnili k Čaganki po stvari, kjer pa ni bilo več nikogar. Po našem odhodu se je del ekipe spravil (zaenkrat še neuspešno) širiti ožino v dihalniku v bližini tabora, drugi del je pa (uspešno) urejal dovozno pot in pripravljal drva. Kar me je pa najbolj prijetno presenetilo, VSE so pospravili!\n\nSmo torej le vzeli svoje stvari, v dnevnik v bivaku zapisali, da je letošnji prvomajski tabor zaključen in odpeketali domov. Najprej seveda pod tuš!\n\nBili smo Matija Gašperšič, Anže Tomšič, Jože Tomšič, Sandi Vidrih, Zdravko Bučar, Črt Bučar, Srečko Vidic, Ignac Vidrih, Matej Arko, Toni Prijatelj, Zvonka Janežič in Andrej Jaklič."
  },
  {
    "id": 461,
    "markdown": "# Kočevarka\n\nMinulo jesen sva s Sandijem pregledala<a href=\"/novica?id=438\" target=\"_blank\"> več jam v okolici znanih Željnskih jam</a>. Ostalo je neraziskano brezno, ki sem ga v tem času našel na eni od terenskih akcij in je šele sedaj prišlo na vrsto za raziskave. Skozi širok vhod je lahek dostop na dno 8 m globokega vhodnega brezna.\n\n![Vhod v brezno. Foto Borivoj Ladišić.](https://jknm-novice.s3.eu-central-003.backblazeb2.com/kocevarka-12-06-2017/slika_1.jpg)\n\nV vogalu dna je s podornimi bloki zasuto nadaljevanje v notranjost. Ostala je nezasuta manjša odprtina, le toliko velika, da sva se prerinila naprej. Prišla sva v velik in čudovito zasigan rov.\n\n![Rov je bogato zasigan. Foto Borivoj Ladišić.](https://jknm-novice.s3.eu-central-003.backblazeb2.com/kocevarka-12-06-2017/slika_2.jpg)\n\n![Sigovi slapovi. Foto Borivoj Ladišić.](https://jknm-novice.s3.eu-central-003.backblazeb2.com/kocevarka-12-06-2017/slika_3.jpg)\n\n![V rovu so številni kapniki. Foto Borivoj Ladišić.](https://jknm-novice.s3.eu-central-003.backblazeb2.com/kocevarka-12-06-2017/slika_4.jpg)\n\nTla rova so ravna in po vsej dolžini prekrita s tenko plastjo poplavne ilovice, opazimo tudi nekaj luž zaostale vode. Na koncu rova je 12 m dolg vzpenjajoči podor, ki se je usul iz verjetnega nadaljevanja jame, a je morebitni prehod neprodušno zaprt.\n\nPosebnost jame so številni podpisi Kočevarjev na stenah po vsej dolžini rova - odtod tudi poimenovanje jame v Kočevarka. Podpisi imajo letnice pred 2. svetovno vojno, novih podpisov nisva zasledila. Izstopa podpis s svastiko. Na enem mestu je na steno prilepljenih več nekakšnih nalepk, tekst je že zabrisan, tako da napisa ni mogoče prebrati.\n\n![Podpis Kočevarjev ter simbol politične usmerjenosti. Foto Borivoj Ladišić.](https://jknm-novice.s3.eu-central-003.backblazeb2.com/kocevarka-12-06-2017/slika_5.jpg)\n\n![Na steni je nalepljeno kakih 8 nalepk, tekst ni berljiv. Foto Borivoj Ladišić.](https://jknm-novice.s3.eu-central-003.backblazeb2.com/kocevarka-12-06-2017/slika_6.jpg)\n\n![Še en od številnih podpisov. Foto Borivoj Ladišić.](https://jknm-novice.s3.eu-central-003.backblazeb2.com/kocevarka-12-06-2017/slika_7.jpg)\n\nVhod v rov je bil nekoč širok in lahko prehoden, tako so se nekdanji obiskovalci lahko spustili v rov, pa tudi vhodno brezno ni težko za spust. Ima 2 štirimetrski stopnji, prva stopnja je prosto preplezljiva. Kasneje je podorno kamenje zasulo prehod, tako da ga je možno le z nekoliko truda preplezati. Seveda je spust v rov lažji navzdol, nekoliko težji je izstop.\n\n![Nekoliko težaven je izstop iz ozkega prehoda v rov. Foto Sandi Vidrih.](https://jknm-novice.s3.eu-central-003.backblazeb2.com/kocevarka-12-06-2017/slika_8.jpg)\n\n![Še malo pa smo zmagali. Foto Sandi Vidrih.](https://jknm-novice.s3.eu-central-003.backblazeb2.com/kocevarka-12-06-2017/slika_9.jpg)\n\nOblika rova in večje stropne kotlice kažejo, da gre za fosilni vodni rov. Poplavna ilovica na tleh kaže, da se tu pojavi le dvigajoča poplavna voda, ki potem počasi usiha, pretoka ni. Jama je dolga 120 m, kapniški rov pa je dolg 102 m. V katastru jam je dobila katastrsko številko 12181. Za spodnjo povezavo pa si lahko ogledate <a href=\"https://jknm.s3.eu-central-1.amazonaws.com/kocevarka-12-06-2017/kocevarka_12181.png\" target=\"_blank\">načrt Kočevarke</a>.\n\nSodelovala sva Sandi Vidrih in Borivoj Ladišić."
  },
  {
    "id": 462,
    "markdown": "# Novi jamarji in jamarji pripravniki v JKNM\n\nV začetku aprila smo v klubu organizirali jamarski tečaj za nove jamarje pripravnike. Prijavilo se jih je 5 za pripravnika ter 2 za jamarja.\n\nPo uvodnem srečanju, kjer smo jim predstavili kratko zgodovino kluba, nekaj o jamarstvu, krasu in kraških pojavih, smo jih že kar naslednji dan peljali v Jazbino, kjer so se spoznali z uporabo jamarskih lestvic, samovarovanjem, pomembnostjo komunikacije … Pa prvič jih je jama malce stisnila, utrudila in umazala.\n\nZ vrvno tehniko so se že zelo kmalu srečali v podornici Malisnica, kjer so osvojili osnovno znanje, da so se pod inštruktorskim očesom lahko podili gor in dol po vrveh. To smo ponovili še parkrat, da so torej plezali v steni, kjer smo jih imeli pod nadzorom, prvič pa so se v »pravo« jamo podali na prvomajskem taboru pri Čaganki. Ko so se spustili v Čaganko – do Sedemdesetmetrce. Pa še v Netopirjevo dvorano so pokukali, kar je bilo povsem dovolj. Predvsem za inštruktorje, ki smo se zavedali odgovornosti, tečajniki pa so predvsem uživali.\n\n![Trening pred steno.](https://jknm-novice.s3.eu-central-003.backblazeb2.com/novi-jamarji-in-jamarji-pripravniki-v-jknm-20-06-2017/1.jpg)\n\n![Trening v steni na vrvi.](https://jknm-novice.s3.eu-central-003.backblazeb2.com/novi-jamarji-in-jamarji-pripravniki-v-jknm-20-06-2017/2.jpg)\n\n![Trening na drevesu.](https://jknm-novice.s3.eu-central-003.backblazeb2.com/novi-jamarji-in-jamarji-pripravniki-v-jknm-20-06-2017/3.jpg)\n\nSpustili smo se še v Cink križ, prvo brezno, nekaj prek 100 m globoko jamo, pa še par smo jih poskusili, preden so uradno lahko naredili klubski izpit. Kar je pomenilo, da so povsem usposobljeni za gibanje po podzemlju, seveda v spremstvu izkušenih kolegov!\n\n![Trening v jami.](https://jknm-novice.s3.eu-central-003.backblazeb2.com/novi-jamarji-in-jamarji-pripravniki-v-jknm-20-06-2017/4.jpg)\n\n![Že skoraj gneča.](https://jknm-novice.s3.eu-central-003.backblazeb2.com/novi-jamarji-in-jamarji-pripravniki-v-jknm-20-06-2017/5.jpg)\n\n![V Cinku s ponosnim inštruktorjem.](https://jknm-novice.s3.eu-central-003.backblazeb2.com/novi-jamarji-in-jamarji-pripravniki-v-jknm-20-06-2017/6.jpg)\n\nV soboto, 17. junija 2017, pa smo pri Čaganki gostili republiške izpite za jamarje in pripravnike, ki jih vsakoletno organizira Jamarska zveza Slovenije, kjer so morali z ostalimi jamarji iz vse Slovenije pokazati znanje še na »uradnih« izpitih.\n\n![Jedlo se je pa vedno dobro.](https://jknm-novice.s3.eu-central-003.backblazeb2.com/novi-jamarji-in-jamarji-pripravniki-v-jknm-20-06-2017/7.jpg)\n\n![So pomagale tudi pripravnice.](https://jknm-novice.s3.eu-central-003.backblazeb2.com/novi-jamarji-in-jamarji-pripravniki-v-jknm-20-06-2017/8.jpg)\n\nMoram priznati, da mi je bilo v veliko veselje opazovati naš prirastek, kako je napredoval iz tedna v teden, kako se je njihovo znanje večalo in samozavest rasla, a ko smo jih spustili pred inštruktorje na republiške izpite, se mi zdi, sem bil jaz še najbolj živčen. Saj sem vedel, da znajo, a kljub temu! Še posebej kandidata za jamarja sta morala pokazati kar nekaj znanja, kajti jamar mora samostojno opremiti poligon ter premagati vse prepreke, pa še tovariško pomoč mora obvladati, torej sneti poškodovanega tovariša z vrvi.\n\n![V soboto je šlo pa zares.](https://jknm-novice.s3.eu-central-003.backblazeb2.com/novi-jamarji-in-jamarji-pripravniki-v-jknm-20-06-2017/9.jpg)\n\nA tudi pripravnikom ni bilo povsem enostavno, predvsem letos jim je Walter prav mučilen poligon pripravil, je malce pomešal zadeve – verjetno je mislil, da mora vrvi zakomplicirati za jamarje reševalce, katerih vodja je.\n\nSam sem nadzoroval točke na vrhu jame in ko sem zagledal naše junake, predvsem junakinji, na vrvi proti površju, se mi je kar kamen od srca odvalil. Na vprašanje, kako jim gre, pa vedno dobil odgovor, da super, da so že kaj težjega plezali!\n\nTorej, imamo Niko, Zvonko, Maja, Toneta in Naceta, ki so si suvereno prislužili diplomo jamarskega pripravnika in imamo Črta in Sandija, ki sta si prav tako z lahkoto prigarala diplomi jamarja.\n\n![JKNM-jevci so se vsi odlično odrezali.](https://jknm-novice.s3.eu-central-003.backblazeb2.com/novi-jamarji-in-jamarji-pripravniki-v-jknm-20-06-2017/10.jpg)\n\n![Jamarsko-gasilska za konec.](https://jknm-novice.s3.eu-central-003.backblazeb2.com/novi-jamarji-in-jamarji-pripravniki-v-jknm-20-06-2017/11.jpg)\n\nIn seveda imamo veliko inštruktorjev in izkušenih jamarjev, ki so pomagali, da je bilo temu tako, še več jih pa imamo, ki so pripomogli k temu, da bodo letošnji spomladanski izpiti JZS vsem udeležencem ostali v čudovitem spominu!\n\n<b>Damijan Šinigoj</b>\n\nFoto Damijan Šinigoj, Mihael Rukše, Tomaž Grdin.\n\n## Dodatek 22. junij 2017\n\nŽe nekaj časa nazaj sem dobila idejo, da bi se začela ukvarjati z jamarstvom, vendar je priložnost za to prišla šele letos, ko sem se spomladi vpisala na tečaj za jamarja pripravnika.\n\nUvodno srečanje smo imeli 7. aprila 2017 v prostorih kluba. Povedali so nam nekaj o jamarstvu nasploh, zgodovini kluba in krasu in že v nedeljo smo obiskali jamo Jazbina. Poleg obiska jame naj bi se naučili uporabljati lestvice, samovarovanja in komunikacije. V petek so mi v klubu posodili plastičen živo-oranžen kombinezon, ki mi je bil enkrat prevelik. Da je to lahko zelo neprijetno, sem ugotovila šele, ko sem morala v njem preplezati manjši kamin v Jazbini, in takrat sem pomislila, da jamarstvo morda ni bilo tako dobra ideja. Poleg tega so se mi malo zamerile tudi lestvice, na katerih sem zelo nerodna, tudi še zdaj.\n\nNaslednji teden smo v klubu spoznali osnove vrvne tehnike in dobili osebno opremo, ki jo uporabljajo jamarji (in meni so posodili drug kombinezon, ki je še bolj pisan, ampak tudi bolj udoben). V nedeljo pa smo se kar zares lotili plezanja v podornici Malisnica.  Najprej ni šlo preveč dobro, zataknila in zapletla sem se namreč na vsakem pritrdišču in jamarji so mi vzpodbudno povedali, da nikoli ne bo lažje. Poleg vrvne tehnike sem se naučila tudi, da jim ne smem vsega verjeti, saj je bilo že naslednjič lažje, ko smo imeli vajo v Stropnici.\n\nTakrat smo prvič obiskali znameniti bivak pri Čaganki, ki smo ga od takrat naprej še velikokrat videli. Tokrat je šlo vse skupaj že veliko boljše, zataknila sem se samo dvakrat.\n\nNa prvomajskem taboru smo se spustili v Čaganko, do Sedemdesetmetrce, ogledali smo si tudi Netopirjevo dvorano. Naslednji dan pa smo šli v Dvojno katedralo, ki mi je bila izmed vseh jam še najbolj všeč.\n\nImeli smo še nekaj vaj in desetega junija klubski izpit, kjer smo videli, kako približno bodo potekali republiški izpiti. Šli smo čez vse izpitne točke in strenirali še to, kar je bilo potrebno.\n\nIzpiti JZS so bili 17. junija v Stropnici, ki smo jo mi že dobro poznali. Nekateri so teoretični del izpita pisali že zvečer dan prej, ostali pa smo ga pisali takoj zjutraj. Poleg znanja o jamah, katastru, varovanju jam in podobnega smo pokazali tudi, da znamo sodelovati in pomagati drug drugemu. Nato smo šli na teren. Najprej sva z Niko šli na lestvice, ki jih od Jazbine nisem nič bolj vzljubila in sem si kar oddahnila, ko je bilo konec. Potem sem šla delat vozle in za tem na poligon. Priznati moram, da sem bila kar malo presenečena nad tem, kako gladko je vse skupaj potekalo, pričakovala sem, da se bo večkrat zataknilo in se potem ni. Seveda pa se moramo za to zahvaliti vsem inštruktorjem in jamarjem, ki so nam pomagali in nas pripravili za izpite, in ni mi žal, da sem se vpisala na tečaj.\n\n<b>Zvonka Janežič</b>"
  },
  {
    "id": 463,
    "markdown": "# Grabčeva pečina na Hvaru\n\nMed oddihom na Hvaru sem v avli hotela zasledil vabilo za organizirani ogled etno vasi Humac in Grapčeve pečine. Seveda sem se prijavil ter se z vodnikom in manjšo skupino zainteresiranih odpeljal do vasi, ki je obenem tudi izhodiščna točka za pohod do jame. V vasi smo srečali večjo skupino turistov, ki so prišli kar z dvema avtobusoma.\n\n![V vasi smo srečali tudi večjo skupino turistov. Foto Borivoj Ladišić](https://jknm-novice.s3.eu-central-003.backblazeb2.com/grabceva-pecina-na-hvaru-25-06-2017/slika_1.jpg)\n\nEko-etno vas Humac je nastala v 13. stoletju. Zgradili so jo domačini, ni pa bila nikoli naseljena. Uporabljali so jo pastirji ter vinogradniki, ki so tu bivali v času potrebnih del v vinogradu. Znano je namreč, da je bil otok Hvar v preteklosti skoraj v celoti prekrit z vinogradi - na to kažejo še vedno dobro ohranjeni suhi zidovi kot meje med parcelami. Potem je v Evropo okoli leta 1860 prišla trtna uš, najprej v Anglijo, od tam pa s sadikami v Avstro-Ogrsko ter se ji je uspelo naseliti skoraj v vseh predelih, kjer je rasla vinska trta. S sadikami tudi na Hvar in ostale jadranske otoke, tudi v Slovenijo, zato so bili vinogradi posekani. Na njihovem mestu rastejo danes borovci in gosta makija. Vas je ostala zapuščena, je propadla, a jo v zadnjih desetletjih postopno obnavljajo in je danes namenjena le turističnim obiskom. Posebnost vasi je način gradnje. Vse hiše so zgrajene s suhim kamnitim zidom brez malte, strehe pa prekrite s kamenimi skodlami.\n\n![Hiše v vasi so delno obnovljene. Foto Borivoj Ladišić](https://jknm-novice.s3.eu-central-003.backblazeb2.com/grabceva-pecina-na-hvaru-25-06-2017/slika_2.jpg)\n\nNadaljevali smo pot proti jami, sprva po stezi po ravnem, potem strmo navzdol. Pot se prevesi na južno, ponekod skoraj navpično stran otoka. Zato je tu steza speljana v serpentinah. Zadnjih 50 m pred vhodom se spuščamo po navpičnih skalah po ferati.\n\n![Ferata do vhoda v jamo. Foto Borivoj Ladišić](https://jknm-novice.s3.eu-central-003.backblazeb2.com/grabceva-pecina-na-hvaru-25-06-2017/slika_3.jpg)\n\nStopimo na manjši plato pred vhodom. Pogled navzdol preprečujejo drevesa, vidi se le morje na horizontu. Vhod se odpira nekako na polovici med platojem z vasjo Humac in obalo.\n\n![Izsek iz Google maps z označeno lego vhoda.](https://jknm-novice.s3.eu-central-003.backblazeb2.com/grabceva-pecina-na-hvaru-25-06-2017/grabac.png)\n\nJama ima majhen vhod, ki je bil nekoč veliko večji. Med ogromnimi skalnatimi bloki se pride do kovinskih vrat in omarice za razsvetljavo ter skozi manjši prostor do velikega portala. To je dejanski vhod. V nekem obdobju se je s strmega pobočja nad jamo skotalilo veliko skalnatih blokov, ki so skoraj zaprli vhod v jamo.\n\n![Ozek vhod v jamo med podornimi balvani. Foto Borivoj Ladišić](https://jknm-novice.s3.eu-central-003.backblazeb2.com/grabceva-pecina-na-hvaru-25-06-2017/slika_4.jpg)\n\nStopimo v 35 m veliko okroglo dvorano. Povsod stojijo kapniški stebri in kapniki, visijo zavese in stalagmiti, jama je v celoti čudovito zasigana. Iz dvorane vodi le nekaj krajših rovov, tudi nekaj zasiganih kamric, kaj več prostorov jama ne premore.\n\n![Lepo zasigana dvorana. Foto Borivoj Ladišić](https://jknm-novice.s3.eu-central-003.backblazeb2.com/grabceva-pecina-na-hvaru-25-06-2017/slika_5.jpg)\n\n![Fotografiranje je dovoljeno. Foto Borivoj Ladišić](https://jknm-novice.s3.eu-central-003.backblazeb2.com/grabceva-pecina-na-hvaru-25-06-2017/slika_6.jpg)\n\n![Stebri, kapniki, kope, zasigana tla… Foto Borivoj Ladišić](https://jknm-novice.s3.eu-central-003.backblazeb2.com/grabceva-pecina-na-hvaru-25-06-2017/slika_7.jpg)\n\nJama je najbolj znana po najdbah iz neolitika. Tedanji prebivalci že poznajo obarvano keramiko, ki jo žgejo, polirajo in na njej slikajo ornamente. Tu je najden najstarejši prikaz ladje v Evropi, star je približno 5.000 let, urezan je na delu večje vaze. Šele v bronasti dobi se pojavljajo slike ladij na Švedskemi.\n\n![Najstarejša podoba ladje. Vir: splet.](https://jknm-novice.s3.eu-central-003.backblazeb2.com/grabceva-pecina-na-hvaru-25-06-2017/slika_8.jpg)\n\nJamo sva občudovala Angelca Pajk in Borivoj Ladišić."
  },
  {
    "id": 464,
    "markdown": "# Čaganka - Povabilo na kavo\n\nNa izpitih JZS smo se pripravniki iz našega kluba dogovorili, da gremo teden dni po opravljenih izpitih za jamarskega pripravnika v Čaganko, do bivaka na globini približno 200 m, kamor nas je Šini povabil na kavo. Najprej edina nisem bila prepričana, ali bi sploh šla, na koncu pa je nekako prišlo do tega, da sem bila edina izmed letošnjih pripravnikov, ki je sploh šla.\n\nV soboto, 24. junija 2017, me je okoli poldneva Šini pobral v Črnomlju, kjer je bilo ravno Jurjevanje, in odpeljala sva se proti Čaganki. Zunaj je bilo zelo vroče, da sem že komaj čakala spust v hladno jamo.\n\nDo Sedemdesetmetrce so nas pripravnike med prvomajskim taborom že peljali, jamo sem torej do tam že poznala. Sedemdesetmetrca najprej ni bila videti preveč impresivna, saj sem pod sabo videla le temo. Takoj na vrhu je bil na vrvi zaradi poškodbe plašča vrvi narejen vozel in prepenjanje čez njega je bilo tam precej drugače kot na tečaju v Stropnici pri idealnih pogojih – vrv je namreč blatna in nerodna. Nekako sem se uspela zaplesti, a sem se potem na hitro spet razpletla in se spustila do dna, kjer je manjše jezerce. Šini me je še posebej opozoril, naj prestopim na kamen sredi jezerca, stopila pa sem seveda naravnost v vodo, da sem imela škornje še bolj blatne.\n\n![Selfi nekje na poti navzdol.](https://jknm-novice.s3.eu-central-003.backblazeb2.com/caganka-povabilo-na-kavo-04-07-2017/1.jpg)\n\n![Sedemdesetmetrca me ni prestrašila.](https://jknm-novice.s3.eu-central-003.backblazeb2.com/caganka-povabilo-na-kavo-04-07-2017/2.jpg)\n\nZa Sedemdesetmetrco je meander, ki se mi je najprej zdel grozen, stena je gladka in drseča, nekateri kamni pa nestabilni. Šini, ki je precej višji od mene, je velikokrat lahko samo prestopil s skale na skalo, jaz pa sem si morala pomagati s celim telesom in se počasi premikati naprej (zato imam tudi modrice po celem telesu, ne samo po nogah). Ko sem približno ugotovila, kako se premikati po meandru, se mi pa ni več zdel tako grozen.\n\nZa njim se nahaja Akustična dvorana, največja dvorana v Čaganki, ki je sicer zelo lepa in slikovita, a se je meni zdela za plezanje najtežja. Nisem vedela ali naj dol hodim ali plezam, vse je drselo in vrvi so bile tu še posebej blatne. Spuščala sem se počasi, zato je Šini dol prišel že veliko prej in prižgal glasbo, da sem slišala, zakaj se Akustična dvorana imenuje Akustična dvorana.\n\nŠla sva do bivaka v Severnem rovu, kjer sem pojedla malo zmečkan sendvič, Šini pa je spil kavo. Potem sva šla pogledat še Južni rov, ožino in prvo dvorano. Ožina mi ni delala težav, sem pa lahko sproti čutila, kako mi na kolenih nastajajo črnjavke. Zatem sva se začela vračati proti vrhu.\n\nPo Koralnem grebenu je bilo navzgor veliko lažje plezati kot navzdol, saj ni bilo toliko zapletanja z opremo, v naslednji stopnji pa je postalo bolj zahtevno – prižeme sem namreč imela čisto blatne in niso hotele prijemati. Prvič, ko se je to zgodilo, sem bila že kar nekaj metrov nad tlemi in me je skoraj kap, ko sem se poskusila dvigniti, a sem samo zdrsela navzdol. Potem sem se do Sedemdesetmetrce odvlekla z rokami, da so me še dva dni po tem bolele.\n\nV jezercu sem si s staro zobno ščetko, ki je tam prav v ta namen, oprala opremo. Seveda mi je nekako uspelo pomočiti še rokavico v vodo, da je bila povsem mokra, čeprav sem jo ožela. Šini je šel že prej gor, da je  zamenjal vrv na vrhu Sedemdesetmetrce, jaz pa sem dol pojedla čokoladico, ki se je enkrat vmes spremenila v prah.\n\n![Pranje opreme na poti navzgor.](https://jknm-novice.s3.eu-central-003.backblazeb2.com/caganka-povabilo-na-kavo-04-07-2017/3.jpg)\n\n![Zelo podobno Sizifovemu opravilu.](https://jknm-novice.s3.eu-central-003.backblazeb2.com/caganka-povabilo-na-kavo-04-07-2017/4.jpg)\n\n![Vrvi so blatne in spolzke, plezanje naporno.](https://jknm-novice.s3.eu-central-003.backblazeb2.com/caganka-povabilo-na-kavo-04-07-2017/5.jpg)\n\nPlezanje po Sedemdesetmetrci je bilo lažje, ker je oprema celo delovala. Šele takrat sem začela opažati kapnike in ostale zanimive podrobnosti, za katere pri spuščanju nisem imela časa. Šiniju sem še pomagala držati štrik, da ga je prerezal s plinskim gorilnikom, potem pa sva se končno odpravila proti površju.\n\nV zadnjih stopnjah sem šele opazila, kako utrujena sem, ker so se neskončno vlekle in čeprav je bilo v Čaganki zanimivo in tudi nasploh super, sem se kar razveselila površja. Ven sem prišla zelo blatna, z veliko modricami in bolečimi mišicami, ampak zadovoljna.\n\n![Ampak zadovoljstvo pri prihodu iz jame je bilo veliko.](https://jknm-novice.s3.eu-central-003.backblazeb2.com/caganka-povabilo-na-kavo-04-07-2017/6.jpg)\n\n![Še posnetek v civilu in odhod domov.](https://jknm-novice.s3.eu-central-003.backblazeb2.com/caganka-povabilo-na-kavo-04-07-2017/7.jpg)\n\nFoto Damijan Šinigoj"
  },
  {
    "id": 466,
    "markdown": "# Jama nad mostom v Vavti vasi\n\nVelikokrat sem se peljal po mostu čez Krko iz Straže proti Vavti vasi ter opazoval širok spodmol z jamo pod navpično skalno steno v desnem bregu reke. Končno sem se odločil, da jamo pregledam, a za to sem potreboval čoln, kajti dostop je možen le po reki.\n\n![Nekoliko zumiran pogled iz mostu na spodmol z jamo.](https://jknm-novice.s3.eu-central-003.backblazeb2.com/jama-nad-mostom-v-vavti-vasi-08-08-2017/slika_1.jpg)\n\n![Dostop do jame je možen le s čolnom. Pogled s terase nad vhodom.](https://jknm-novice.s3.eu-central-003.backblazeb2.com/jama-nad-mostom-v-vavti-vasi-08-08-2017/slika_2.jpg)\n\nV hiši nad jamo sem si od prijaznega domačina Dejana Vovka sposodil čoln, s katerim sem priveslal do jame ter jo izmeril. Spodmol je dolg slabih 15 m, širok pa 3 m.\n\n![Spodmol je dolg slabih 15 m.](https://jknm-novice.s3.eu-central-003.backblazeb2.com/jama-nad-mostom-v-vavti-vasi-08-08-2017/slika_3.jpg)\n\nV jugozahodnem kotu spodmola v smeri 208 ° se odpira rov, sprva širok 2 m in visok dober meter. Dolg je 7 m, postopno se oži in niža, na koncu je potopljen sifonski rov.\n\n![Proti jugozahodu se odpira potopljeni rov.](https://jknm-novice.s3.eu-central-003.backblazeb2.com/jama-nad-mostom-v-vavti-vasi-08-08-2017/slika_4.jpg)\n\n![Na koncu jame je sifonski rov.](https://jknm-novice.s3.eu-central-003.backblazeb2.com/jama-nad-mostom-v-vavti-vasi-08-08-2017/slika_5.jpg)\n\nV stropu spodmola se odpira 3 m dolg in zasigan rov, drugod sige ne zasledimo. Usmerjen je v nasprotni smeri, kot rov s sifonom, proti vzhodu torej. Po tem rovu je verjetno nekoč dotekala manjša voda iz zaledja.\n\n![Pogled na rov v stropu spodmola.](https://jknm-novice.s3.eu-central-003.backblazeb2.com/jama-nad-mostom-v-vavti-vasi-08-08-2017/slika_6.jpg)\n\nPredvidevam, da je bila jama nekoč lažje dostopna, preden je bil zgrajen jez za Dularjev mlin, ki stoji onstran mostu v Vavta vasi. Zaradi jeza se je nivo vode pred jezom dvignil za 1 do 2 m. Domačin je povedal, da je pred dvema letoma čistil dno jame in bližnjo okolico. Potapljal se je z jeklenko. Pri tem je nabral nekaj odpadkov, takih ki so po navadi odvrženi v reko ter jih potapljači v vsakoletni akciji pobirajo iz Krke. Povedal je tudi, da ob dežju priteka iz sifona voda. Domneva, da je to voda, ki ponira v jami Karlovec (tudi Karlovca) ob cesti proti Drganjim selom. Obiskal sem jamo, <a href=\"/novica?id=115\" target=\"_blank\">ki sem jo pred leti tudi dokumentiral</a>. Jama je zavarovana z rešetkami, ker se tu pojavljajo proteusi.\n\n![Vhod v Karlovco je zavarovan z zaklenjeno kovinsko rešetko.](https://jknm-novice.s3.eu-central-003.backblazeb2.com/jama-nad-mostom-v-vavti-vasi-08-08-2017/slika_7.jpg)\n\nNa rešetkah se je ustavila velika količina plavja, veliko tega je tudi v notranjosti jame. Voda v jami je precej upadla, sifonsko jezero pa je bilo prekrito s plavjem. Zasledil sem tudi nekaj odpadkov, ki jih je prinesla visoka voda.\n\n![Notranjost Karlovce je prekrita s plavjem, opazimo tudi nekaj odpadkov. Sifonsko jezero je&nbsp;dokaj upadlo in je prekrito s plavjem.](https://jknm-novice.s3.eu-central-003.backblazeb2.com/jama-nad-mostom-v-vavti-vasi-08-08-2017/slika_8.jpg)\n\nKarlovec je od Krke oddaljen 530 m. Med Karlovcem in Jamo pod mostom obstaja še en dostop do tega podzemnega toka v plitvem dolenjskem krasu. Omogoča ga Brdavsova štirna na Dularjevi domačiji v neposrednem zaledju Jame pod mostom (velika hiša ob cesti s košato lipo na vrtu pred njo). Hišni vodnjak je znano najdišče proteusa, v njem se je pred leti potapljal Ciril Mlinar-Cic. Fotografije pa so bile med drugim objavljene tudi v knjigi Proteus; skrivnostni vladar kraške teme (Ljubljana, Vitrum, 1993)."
  },
  {
    "id": 467,
    "markdown": "# Drožanjska vodovodna jama\n\nŽe nekaj časa je minilo, ko sem prvič slišal za zanimivo jamo v Drožanjah nad Sevnico, ki je bila dolgo let edini vir pitne vode za Sevnico. Zato sem se v začetku vročega avgusta odločil jamo obiskati ter pregledati. A najprej nekaj podatkov o zgodovini jame. Na oporečno pitno vodo v sevniških vodnjakih, zaradi katere je bilo več epidemij trebušnih bolezni, je vplivala zelo onesnažena Sava, ki je onesnaževala tudi podtalnico. Njen glavni onesnaževalec je bila Trboveljska premogokopna družba, ki je zaradi neustreznih in pomanjkljivih čistilnih naprav spuščala nesnago iz rudniških separacij v Savo. Zato je dala sevniška občina v drugi polovici leta 1930 opraviti več raziskav izvirov v zaledju Sevnice za morebitno zajetje bodočega vodovoda. Izmed njih je bil kot najbolj vodonosen izbran 3 kilometre oddaljen izvir iz jame v vasi Drožanje. Izvir leži 93 m višje nad Sevnico, daje liter vode na sekundo, v vodnatem obdobju ima dotok 2 l/s, v sušnem pa 0,7 l/s. Že spomladi 1931 so začel z pripravljalnimi deli. O gradnji vodovoda je poročalo več časopisov. Avgusta 1931 je časopis Jugoslovan objavil : » V bližini cerkvice Sv. Roka delavci že izvršujejo prva dela za novi vodovod. Delo je prevzela tvrdka Ciuha iz Trbovelj. Rov, po katerem teče voda za bodoči vodovod je preiskan že na 70 m dolžine.« Uspel sem najti le eno fotografijo vhoda iz tega časa.\n\n![Fotografija iz leta 1931, prikazuje prvotni vhod v jamo. Časopis Jugoslovan.](https://jknm-novice.s3.eu-central-003.backblazeb2.com/drozanjska-vodovodna-jama-10-08-2017/slika_1.jpg)\n\nZaradi morebitnega krušenja sten in stropa so jamo v celi dolžini zaščitili z betonskim obokom. Že jeseni 1931 so vodovod slavnostno odprli in voda je stekla po na novo postavljenih ceveh v Sevnico. Vodovod je deloval do leta 1968, ko ga je zamenjal vodovod iz več novih zajetij. A vodovod je še vedno v funkciji, uporablja ga nekaj bližnjih domačij. Zato je vhod v vodni rov zaklenjen. Bilo je potrebno dobiti ključ, za to pa je poskrbela Angelca.\n\n![Vhod v jamo je zaklenjen, bilo je potrebno dobiti ključ. Foto Angelca Pajk.](https://jknm-novice.s3.eu-central-003.backblazeb2.com/drozanjska-vodovodna-jama-10-08-2017/slika_2.jpg)\n\nPredprostor rova predstavlja banjasto obokan prostor z zračnikom v stropu, dolg 4,2 m in širok 2 m v katerem je bazen – usedalnik. Skozi njega vodi po sredi ozek betonski prehod v začetek rova v zadnji steni.\n\n![Vhodni del z usedalnikom. Po sredini vodi ozek betonski prehod. Foto Angelca Pajk.](https://jknm-novice.s3.eu-central-003.backblazeb2.com/drozanjska-vodovodna-jama-10-08-2017/slika_3.jpg)\n\n![V zadnji steni predprostora je vhod v začetek rova. Foto Angelca Pajk.](https://jknm-novice.s3.eu-central-003.backblazeb2.com/drozanjska-vodovodna-jama-10-08-2017/slika_4.jpg)\n\nRov, ki je ob vstopu visok le 1,6 m in širok 0,7 m, se na svoji poti polagoma dviguje in večkrat zavije desno in levo, ker spremlja nekdanjo meandrasto strugo potoka. Predvidevam, da so morali delavci na več mestih širiti ožine, predvsem pa strop, za katerega predvidevam, da se je morebiti večkrat spustil do vode. Vsaj tako je v podobnih aktivnih vodnih jamah. Voda teče po sredini rova po močno zasiganem kaskadnem kanalu.\n\n![Voda teče po močno zasiganem kanalu sredi rova. Foto Angelca Pajk.](https://jknm-novice.s3.eu-central-003.backblazeb2.com/drozanjska-vodovodna-jama-10-08-2017/slika_5.jpg)\n\n![V rovu je nekaj betonskih kaskad. Foto Angelca Pajk.](https://jknm-novice.s3.eu-central-003.backblazeb2.com/drozanjska-vodovodna-jama-10-08-2017/slika_6.jpg)\n\nRov se po 63 m konča z zajetjem izvira iz žive skale. Spustil sem se v zajetje skozi betonski jašek v manjšo kamrico z vodnim rovom. Nizek prostor se po treh metrih nadaljuje s pritočnim vodnim rovom. Nizek rov po dveh metrih zavije na desno, a zaradi ožine nisem mogel pogledati v nadaljevanje. Iz vodnega rova se čuti močan prepih navzven.\n\n![Spust skozi betonski jašek v Zajetje. Foto Angelca Pajk.](https://jknm-novice.s3.eu-central-003.backblazeb2.com/drozanjska-vodovodna-jama-10-08-2017/slika_7.jpg)\n\n![Manjša kamrica z vodnim rovom. Foto Angelca Pajk.](https://jknm-novice.s3.eu-central-003.backblazeb2.com/drozanjska-vodovodna-jama-10-08-2017/slika_8.jpg)\n\n![Pogled v ozek pritočni vodni rov. Foto Borivoj Ladišić, tik preden je zmanjkalo svetlobe v bateriji.](https://jknm-novice.s3.eu-central-003.backblazeb2.com/drozanjska-vodovodna-jama-10-08-2017/slika_9.jpg)\n\nSodelovala sva Angelca Pajk, ki je pridno fotkala ter Borivoj Ladišić, ki je meril, predvsem pa brskal po literaturi v iskanju podatkov. Ogledu se je pridružil tudi domačin Dušan."
  },
  {
    "id": 468,
    "markdown": "# Kanin 2017 – iskanje Rexija\n\nKaj je tam zadaj? Ali smo slišali slap? Se odpirajo nove dimenzije? Na kaj bomo naleteli? Vprašanja, ki so nas drobno najedala celo leto, do dneva, ko smo se odpravili na letošnji tabor Kanin, ki je trajal od 27. julija do 4. avgusta 2017. Pravi zbor članov odprave se je v resnici zgodil v Bovcu, kjer se nam je pridružil še Uroš. Tam smo tudi naleteli na ljubljanske člane odprave, nabavili kruh, spili še en civilni kufe in se odpravili do B-postaje. Ja, letos smo si privoščili in se del poti odpravili z žičnico – za ene lažja varianta, za druge vseeno.\n\n![Zamegljena D postaja (Mihael Rukše).](https://jknm-novice.s3.eu-central-003.backblazeb2.com/kanin-2017-iskanje-rexija-13-08-2017/slika_1_mr_640_x_428.jpg)\n\nKmalu smo pričeli s pospravljanje in urejanjem »Svižčevega doma«, najbolj zagnani – Uroš, Anže in Črt – pa so se odpravili še v Kremenčka (NM 200). Do delovišča, tam nekje na -120 metrih, so odnesli potrebno opremo za širjenje, sproti pa so še preopremljali in zamenjali poškodovano vrv.\n\n![Urejanje bivaka (Mihael Rukše).](https://jknm-novice.s3.eu-central-003.backblazeb2.com/kanin-2017-iskanje-rexija-13-08-2017/slika_2_mr_640_x_428.jpg)\n\nNedeljski plan smo preusmerili v dve bistveni aktivnosti. Za v Kremenčka smo sestavili dve ekipi: kot prva sta v jamo odšla Andrej in Mihael, popoldne pa smo jih zamenjali Tone, Jure in Tom. Začeli smo se spopadati z meandrom, konec dneva dosegli 3 metre prehodnega. S Kremenčkom se je ta dan spopadla še najmlajša udeleženka Nika, ki je s svojo mamo Tanjo malo potrenirala Anin prehod. Druga aktivnost pa je bil pregled terena proti Talirju, ki sta ga opravila Uroš in Črt. Raziskala oziroma pregledala sta nekaj potencialnih vhodov, štiri pa sta izmerila in zrisala. Uroš je ta dan tudi zapustil tabor. Se je pa iz NM 9 prinesla oprema, ki je ostala od lanskega zimskega raziskovanja. Večer je minil v odlični večerji (krompir z zeljem), s pregledom dneva in s plani za naslednji dan. Ta dan so nas obiskali tudi Krkaši (Dare, Urbi in Robi), ki so nas počastili z Unionom.\n\n![Uroš in Črt iz terenske akcije (Anže Tomšič).](https://jknm-novice.s3.eu-central-003.backblazeb2.com/kanin-2017-iskanje-rexija-13-08-2017/slika_3_at.jpg)\n\nNa ponedeljkovem celodnevnem meniju je bil predvsem Kremenček. Ta dan se nas je v njem zvrstilo cela četica. Tako sta zunaj ostala samo Jure in Črt, ki se je pridružil raziskovanju Krkašev - Brezna pod cerado. Kot dosežka dneva štejeta spust Nike na -120 m, kjer smo jo lepo počastili s pravim jamarskim krstom, in razširitev meandra do sedmih metrov ... še malo. V popoldanskem času je potekalo še izobraževanje v zabijanju svedrovcev s strani Anžeta. Kot zanimivost dneva so se že pričele širiti novice po Kaninu, Hueos gre proti tisočemu metru. Bravo.\n\n![Nikin krst na – 120 metrih (Mihael Rukše).](https://jknm-novice.s3.eu-central-003.backblazeb2.com/kanin-2017-iskanje-rexija-13-08-2017/slika_4_mr.jpg)\n\nTorkova Kremenčkova dopoldanska ekipa – Miha, Jure in Andrej – je topel Svižčev dom zapustila okrog devete ure. Istočasno sta se Toni in Anže odpravila pregledovat teren nad Velikim dolom proti Skalarju, Nika in Tanja pa sta pričeli s pakiranjem; za družino Rukše je bil to zadnji dan na taboru.  Moj namen tega dne pa je bil ponovno zrisati že izmerjene dele ter opraviti meritve novih delov iz leta 2016 in se nato po potrebi pridružiti popoldanski ekipi. V jamo sem odšel okrog 12. ure, Anže, Toni in Črt pa so na izmeno prišli okrog 15. ure. Delo nam je dobro steklo, nadaljevali smo več kot odlično, tako da smo okoli osme ure zvečer naredili preboj v nove dele. Jupij, hura, Kremenček gre naprej. No ja, saj glede na prepih, ki nas je vseskozi spremljal, ni v to nihče podvomil. Laser je pokazal, da smo razširili skoraj 10 metrov meandra. Po dvometrski stopnji se je pod nami odprlo novo trinajstmetrsko brezno. Le kaj se skriva za njim, kaj bomo našli v nadaljevanju? Zadnji udeleženec se je na površje vrnil malo pred polnočjo, ravno pravi čas, da smo še danes nazdravili preboju.\n\n![Bomo vrtal? (Anže Tomšič).](https://jknm-novice.s3.eu-central-003.backblazeb2.com/kanin-2017-iskanje-rexija-13-08-2017/slika_5_at.jpg)\n\nKljub včerajšnjemu uspehu, navdušenju in želji, da se v Kremenčka odpravimo čim prej, se nam je sredino vstajanje malo zavleklo. Nekaterim, vključno z menoj, se je poznalo popoldansko peturno razbijanje, pa vendar, ob desetih se Andrej, Toni in Tom odpravimo k raziskovanju novih delov in iskanju nekaj novega. Potrebno je bilo še nekaj lepotnih popravkov in že je sledil spust v nove dele.  Breznu sledi novo manjše brezno, ki se zaključi s še kar prehodnim meandrom. Naletimo na dve vodi in vzporedno brezno večjih dimenzij, glede na polzenje vode smo po vsej verjetnosti tukaj slišali slap. Meander se vijugasto nadaljuje, kombinezoni se trgajo, ko pridemo do križišča, kjer se razcepi na suhi in mokri del. Pri pregledu smo ugotovili, da se Kremenček nadaljuje v suhem delu, vendar bo potrebno širjenje. Glede na štiridnevno širjenje se odločimo, da se na tej točki ustavimo, širjenje bo moralo kakšen teden počakati. Pri povratku, guzenju, zapenjanju ... pa naletimo na njega, na Rexija. Glede na obliko se odločimo, da ga vzamemo s seboj in tako postane maskota zadnjih raziskovanj na Kaninu. Sledil je iznos opreme na površje, ki nam jo je prišel pomagat transportirat tudi Jure.\n\n![Rexi in Tom, ljubezen na prvi pogled (Andrej Gašperič).](https://jknm-novice.s3.eu-central-003.backblazeb2.com/kanin-2017-iskanje-rexija-13-08-2017/slika_6_ag.jpg)\n\nPa dneva še ni bilo konec. V pomoč so prišli še Zdravko, Vida in Urška, pa polna skleda palačink. Pa še za mesojedce se je kuhinja ta dan odprla, božčki. Proti večeru je mladina odšla še v Ljubljanski tabor.\n\n![Vidine palačinke (Urška Voglar).](https://jknm-novice.s3.eu-central-003.backblazeb2.com/kanin-2017-iskanje-rexija-13-08-2017/slika_7_uv.jpg)\n\nČetrtek je bil dan na OFF. Andrej jo je že zgodaj zjutraj mahnil na vršace, mi pa smo se potikali naokoli. Predvsem okrog zveznega tabora, kjer je bila kava. Pod vodstvom Reharja smo obiskali še vhod v Hueos in NM 97. Anže, Toni, Črt in Urška so zaključili s taborom. Popoldne smo se posvetili pospravljanju tabora. Pri tem delu pa nas je presenetil Anže Oblak, kateremu gre velika zahvala pri helikopterskih prevozih opreme na Kanin.\n\n![Kateri car (Vida Tomšič).](https://jknm-novice.s3.eu-central-003.backblazeb2.com/kanin-2017-iskanje-rexija-13-08-2017/slika_8_vt.jpg)\n\nLepo petkovo jutro nam je vlilo polno energije. Pot v dolino je minevala brez težav, obvezen postanek pri Poljakih, obvezen skok v Sočo in s tem se je letošnji tabor končal.\n\n![Soča … (Urška Voglar).](https://jknm-novice.s3.eu-central-003.backblazeb2.com/kanin-2017-iskanje-rexija-13-08-2017/slika_9_uv.jpg)\n\nLetošnji tabor je zaznamovala številčnost udeležbe, zagnanost v Kremenčku, pregled terena, predvsem pa sproščenost in druženje. Trenutna globina Kremenčka je 140 metrov, poligona malo manj kot 340 metrov, in kar je najbolj pomembno – Kremenček gre naprej.\n\n![Kmalu spet (Anže Tomšič).](https://jknm-novice.s3.eu-central-003.backblazeb2.com/kanin-2017-iskanje-rexija-13-08-2017/slika_10_at.jpg)\n\nNa Kaninu uživali: Andrej Gašperič, Uroš Mervič, Jure Novak, Miha, Tanja in Nika Rukše, Črt in Zdravko Bučar, Urška Voglar, Anže, Vida in <b>Jože Tomšič</b>.\n\n## Nikin zapis\n\nVstali smo zgodaj in šli. V Bovec smo prišli nekje ob osmi uri. Z B postaje smo šli z gondolo do D postaje. Od tam smo prišli do koče Petra Skalarja. Od tam pa do bivaka, ki se je z vsakim hribčkom zdel dlje. Končno smo prišli in pripravili bivak. Črt, Anže in Uroš so šli še isti dan v jamo. Naslednji dan sem še jaz šla v jamo. Ampak je bilo zelo mrzlo in sem jo kmalu popihala. Drugače pa smo se kratkočasili z življenjskimi zgodbami. V ponedeljek mi je Andrej posodil rokavice, pa sem poskusila še enkrat. Prišla sem čez vsa brezna in ožine na 120 m. Tam so me nekje devetkrat »krstili«. Enkrat sem celo malo poslikala jamo. Tom me je na poti gor strpno čakal in mislim, da si je vzel čas za bolj podroben ogled jame.  Ko sem prišla  iz jame, sem zabila svoj prvi svedrovec. Sicer je Anže vmes že dvakrat pomalical, ampak bolje, da počasi in sigurno. Za večerjo nam je Toni skuhal odlično vegi-rižoto, za vse. Pa tudi Andrej se je super izkazal s svojim sladkim zeljem in krompirjem, ki je bilo zelooo dobro. Naslednje jutro so še najbolj zagnani šli v jamo, mi pa počasi v dolino. In tako se je za nas končalo raziskovanje na Kaninu.\n\n<b>Nika Rukše</b>\n\n## Kanin 2017 ali jamarji s svojimi dogodivščinami\n\nPogovor pred spanjem v skupnem bivaku:\n\nJože: \"Urška, vicii.\"\n\nAndrej: \"Kdaj gremo jutri v jamo?\"\n\nČrt: \"To ni vic.\"\n\nJože: \"Ob 9h.\"\n\nAnže: \"To pa je.\" (razlaga = prezgodaj :)\n\n-----------------------------------\n\nTomov nov najboljši prijatelj, Rexi :)\n\nAndrej: \"To je bla ljubezen na prvi pogled, še Hilti bi dol pustu, sam da je Rexija gor iz jame prnesu.\" :)\n\n-----------------------------------\n\nAndrej: \"Tom, še vedno ne vem, kakšne 'maš plane za jutr.\"\n\nJože: \"Z Zdravcem greva v NM 7.\"\n\nČrt: \"Tom, ti ga sam vn prpel. Sam ne bo pršou.\" :)\n\n-----------------------------------\n\nNevihta, grom in strela se bližata ...\n\nČrt: \"Jure, ti si prehitr, dej nej kdo drug daje tempo.\"\n\nJure: \"Ej, jst mam edini železo v rok.\"\n\nAnže: \"Kr naprej, se opravičujemo.\" :)\n\n-----------------------------------\n\nHodimo v dolino (2 uri hoje dol, sicer 4 ure hoje gor s težkimi nahrbtniki) ...\n\nAnže: \"Drug let gremo pa peš tukej gor, k nau gondola delala.\"\n\nToni: \"Kaj ne bi dol tabor nardil? Se bo že kje kašna luknja najdla.\" :)\n\nZbrala&nbsp;<b>Urška Voglar</b>"
  },
  {
    "id": 469,
    "markdown": "# Dolenjski jamarski tabor 2017\n\n![](https://jknm-novice.s3.eu-central-003.backblazeb2.com/dolenjski-jamarski-tabor-2017-21-08-2017/djt_2017_vabilo.png)\n\nTimski duh je eden glavnih elementov  jamarstva. V znamenju tega so se pred skoraj štiridesetimi leti jamarji dolenjskih klubov vsaj enkrat letno dobivali na dolenjskih jamarskih taborih in si izmenjavali novice, znanja,  novitete,  ki so jih nabrali na raznih akcijah.  Po šestnajstih letih so te aktivnosti nekako zamrle, a novi časi in zagnanost mlade gereracije so jih spet obudile.\n\nDolenjci smo združili moči ter lani  v organizaciji JK  Krka uspešno izpeljali prvo srečanje novega  vala.  Letos  v  organizaciji JK  Novo mesto s krepko obogatenim programom ter bogato programsko vizijo za prihodnja leta  vabimo jamarje vse Slovenije,  da se nam pridružite.&nbsp;Letošnji jamarski tabor bo potekal <b>v osrčju Kočevskega Roga na Žagi Rog med 25. in 27. avgustom 2017</b>.\n\n## Program:\n\n<b>V petek</b> začnemo ob 19. uri s predstavitvijo projekta Life Kočevsko, nadaljujemo z odprtjem fotografske razstave, zaključimo pa s predstavitvami aktivnosti jamarskih klubov.\n\n<b>V soboto</b> bo potekala delavnica uporabe DistaX za merjenje in risanje jam ter računalniška obdelava načrtov jam. Vzporedno bo potekala obnovitvena delavnica jamarskih veščin. Ostali jamarji si bodo lahko ogledali nekaj izmed najzanimivejših jam na Kočevskem Rogu. Vsi nejamarji pa se bodo lahko udeležili ogleda ene izmed najaktraktivnejših jam na Kočevskem Rogu, kjer bodo morali ob pomoči izkušenih jamarjev premagati vhodno 10 metrov globoko vertikalo.\n\n<b>V nedeljo</b> bo potekala delavnica tovariške pomoči.\n\nVse ostale informacije lahko pridobite <a href=\"https://jknm.s3.eu-central-1.amazonaws.com/dolenjski-jamarski-tabor-2017-21-08-2017/djt_2017_vabilo.pdf\" target=\"_blank\">v vabilu</a>.\n\nSe  vidimo na DJT!"
  },
  {
    "id": 454,
    "markdown": "# Jamarski tečaj 2017\n\nJamarski klub Novo mesto vabi vse, ki se jim\nzdi jamarstvo privlačen in zanimiv način koriščenja prostega časa, da se\nvpišejo v tečaj za pridobitev naziva jamar pripravnik.\n\n![](https://jknm-novice.s3.eu-central-003.backblazeb2.com/jamarski-tecaj-2017-21-03-2017/tecaj_plakat17_01.jpg)\n\n![](https://jknm-novice.s3.eu-central-003.backblazeb2.com/jamarski-tecaj-2017-21-03-2017/tecaj_plakat17_02.jpg)\n\n![](https://jknm-novice.s3.eu-central-003.backblazeb2.com/jamarski-tecaj-2017-21-03-2017/tecaj_plakat_www_03.jpg)"
  },
  {
    "id": 458,
    "markdown": "# Mednarodna jamarska odprava v Mehiki\n\nMed 21. marcem in 4. majem 2017 sem se na povabilo organizatorja (kot edini predstavnik iz Slovenije) udeležil mednarodne jamarske odprave Cueva Cheve 2017 na območju gorovja Sierra Juarez v zvezdni državi Oaxaca v Mehiki. Odpravo so organizirali pri United States Deep Caving Team pod vodstvom legendarnega raziskovalca Billa Stona, ki jame na tem območju raziskuje že skoraj 40 let. Glavni cilj je bil iskanje možnega nadaljevanja jame za 2. sifonom na globini skoraj 1500 metrov, kar je mogoče doseči samo s potapljanjem, za kar pa je potrebno veliko opreme in izkušenih potapljačev. Drugi cilji so bili še iskanje možne suhe poti okoli 1. sifona in raziskovanje možnega nadaljevanja jame na globini 1200 metrov ter raziskovanje novih jam na površini.\n\nNa pot sem se odpravil skupaj s kolegom Yurijem Schwartzom iz Rusije, s katerim sva se srečala v Parizu in od tam skupaj nadaljevala pot proti baznem taboru v osrčju gorovja Sierra Juarez, na nadmorski višini okoli 2700 metrov, kamor sva prispela po 45. urah potovanja. Po nočnem pristanku v Oaxaci sva noč preživela v hotelu ter zjutraj nadaljevala pot z lokalnim prevoznim sredstvom, colectivom, do zadnjega večjega nasalja Cuicatlana. Colectivosi so kombinirana vozila, po večini znamke Nissan ali Toyota, kamor se lahko natlači tudi do 20 ljudi, ogromno prtljage, ter včasih tudi kakšna kokoš ali koza (živa ali mrtva), tako da je izkušnja potovanja lahko zelo zanimiva. V Cuicatlanu so naju pričakali prijatelji, ki so v mestu opravljali nakupe hrane za odpravo, in skupaj smo se nagnetli v ogromen Dodge pick-up ter se odpeljali do uro in pol oddaljenega baznega tabora, večinoma po makadamskih in gozdnih poteh. Prvi dan sem hitro postavil šotor, ki je bil naslednjih 6 tednov moje prebivališče med bivanjem na površju, se zavlekel v njega, padel v spanec in vsaj malo ublažil utrujenost zaradi dolge poti, 7 urnega časovnega zamika in dokaj visoke nadmorske višine.\n\n![Bazni tabor se je nahajal na dnu ogromne udornice na nadmorski višini 2700 metrov. Foto Kasia Biernacka.](https://jknm-novice.s3.eu-central-003.backblazeb2.com/mednarodna-jamarska-odprava-v-mehiki-15-05-2017/slika_1.jpg)\n\n![Na vhodu v jamo Cheve so pred leti našli tudi arheološke ostanke obrednih žrtvovanj. Foto Rob Stone.](https://jknm-novice.s3.eu-central-003.backblazeb2.com/mednarodna-jamarska-odprava-v-mehiki-15-05-2017/slika_2.jpg)\n\nNaslednji dan zjutraj me je pred odhodom v jamo čakal obvezni preizkus jamarskega znanja na vrvnem poligonu, ki sem ga brez težav prestal. Za tem pa smo se skupaj z Yurijem in Marchinom iz Poljske podali na aklimatizacijsko turo v jamo do globine 800 metrov ter tja zanesli vsak svojo transportno vrečo, napolnjeno s hrano za ostale raziskovalce, ki so že delali v jami. Sledil je dan počitka, za tem pa sem se podal v jamo na prvo večdnevno etapo s ciljem transporta hrane in opreme za potapljače na odseku med taboroma 2 in 3. Ekipa je bila sestavljena iz štirih članov - Američanke, Kanadčana, Rusa in Slovenca. Tudi drugače je bila struktura udeležencev odprave kar raznolika. Skupaj se je odprave udeležilo 65 ljudi, ki so prihajali iz sedmih različnih držav – ZDA, Kanade, Mehike, Poljske, Rusije, Švice in Slovenije. V taboru 2 na globini 950 metrov smo tako preživeli 4 noči in ves čas transportirali opremo globlje v jamo, kjer jo je prevzela naslednja ekipa. Peti dan smo po jamskem telefonu (v jami je napeljana žica, preko katere poteka komunikacija s površjem) prejeli sporočilo, da se lahko Jared in jaz pridruživa raziskovalni ekipi, ki bi naslednji dan vstopila v jamo in nato naslednjih 10 dni raziskovala možna nadaljevanja jame v okolici tabora 3 na globini med 1100 in 1300 metrov. Seveda sva oba sprejela povabilo in se nato skupaj s Katie in Robom preselila v tabor 3. Tam smo nekaj dni porabili za transport naše opreme za raziskovanje ter hrane, preostali čas pa smo poizkušali najti nadaljevanje jame s pomočjo plezanja kaminov in širjenja ožin v ozkih rovih ali skalnatih podorih. Vse to je bilo žal brez želenega uspeha in 14. dan nas je v jami zamenjala nova ekipa, mi pa smo se odpravili na počitek na površje. V taboru 2 smo na poti ven nato izvedeli, da se je višje v jami zgodila nezgoda, pri kateri si je jamarka v mokrih delih jame poškodovala koleno in ni mogla sama nadaljevati ven. Iz baze so prosili Jareda in mene, da počakava z njo še en dan ter ji pomagava pri izhodu iz jame. Na srečo je ravno takrat v jamo prihajala tudi zdravnica iz Poljske, ki ji je dala zdravila proti bolečini, tako da je lahko poškodovanka z našo pomočjo naslednji dan skoraj samostojno prišla iz jame.\n\n![Do globine 800 metrov smo se spustili v večih stopnjah, najdaljša izmed njih je v globino merila 150 metrov. Foto Kasia Biernacka.](https://jknm-novice.s3.eu-central-003.backblazeb2.com/mednarodna-jamarska-odprava-v-mehiki-15-05-2017/slika_3.jpg)\n\n![Od zadnjega večjega brezna na globini 800 metrov smo večinoma sledili bolj horizontalnemu vodnemu toku. Foto Kasia Biernacka.](https://jknm-novice.s3.eu-central-003.backblazeb2.com/mednarodna-jamarska-odprava-v-mehiki-15-05-2017/slika_4.jpg)\n\n![Mestoma je bila jama izredno lepo zasigana. Foto Kasia Biernacka.](https://jknm-novice.s3.eu-central-003.backblazeb2.com/mednarodna-jamarska-odprava-v-mehiki-15-05-2017/slika_5.jpg)\n\nSamo bivanje v jami je potekalo skoraj vedno enako. Zjutraj smo se zbudili okoli osmih in začeli s pripravljanjem zajtrka, ki je bil vsak dan identičen. Sestavljen je bil iz pire krompirja v prahu, jajc v prahu, suhega mesa, oreščkov in brokolijeve juhe v prahu, vse zmešano skupaj in zalito z vrelo vodo. Za posladek je sledilo še suho sadje ter kava ali čaj. Po obroku smo počasi (ampak res počasi) začeli s preoblačenjem v delovna oblačila, ki so bila seveda ves čas mokra, saj se v jami zaradi visoke vlažnosti nič ne posuši. Ko smo bili vsi preoblečeni, smo se okoli enajstih odpravili na delo. Večinoma smo nato za raziskovanje ali transport porabili med sedem in deset ur, ter se po končanem delu vrnili v tabor. Tam smo se preoblekli v suha oblačila in pripravili večerjo, ki je bila skoraj enaka kot zajtrk, samo jajca v prahu so bila zamenjana z azijskimi rezanci. Po večerji smo se kratkočasili z raznimi jamarskimi zgodbami ter se nato počasi odpravili v svoje spalne vreče. V čisti temi človek izgubi naravni bioritem, zato je nujna uporaba ure za spanje in zbujanje.\n\n![V jamskem taboru smo si čas krajšali na najrazličnejše načine – zlaganje stolpov iz bidonov je bila priljubljena kratkočasnica. Foto Rob Stone.](https://jknm-novice.s3.eu-central-003.backblazeb2.com/mednarodna-jamarska-odprava-v-mehiki-15-05-2017/slika_6.jpg)\n\n![Udobje jamskega tabora – podloga, spalna vreča in suha oblačila. Foto Yuri Schwartz.](https://jknm-novice.s3.eu-central-003.backblazeb2.com/mednarodna-jamarska-odprava-v-mehiki-15-05-2017/slika_7.jpg)\n\nPo 15-dnevni turi sem si privoščil 5-dnevni počitek, ki sem ga med drugim izkoristil tudi za izlet v bližnje naselje, od koder je bilo možno poklicati domov ter spiti hladno pivo in nakupiti zaloge hrane za naslednje dni. Ko sem se vrnil nazaj v bazni tabor, smo izvedeli novico, da so potapljači zaključili raziskovanje, saj so se vsa možna nadaljevanja zaprla. V naslednjih dneh se bodo vrnili na površje, kar je pomenilo, da imamo na voljo nekaj prostih dni za delo na površju. Ta čas smo izkoristili za raziskovanje novih vhodov, ki so jih prej odkrili na izvidniški akciji. Še posebej je bil zanimiv vhod v jamo z delovnim imenom CL 6 zaradi izjemnega prepiha na vhodu. V naslednjih 4 akcijah smo razširili nekaj zahtevnih ožin, se prebili do nadaljevanja jame ter obstali pred 30 metrsko stopnjo na robu ogromnega rova dimenzij 40 x 30 metrov. Ker so do takrat potapljači že zaključili s svojim delom v jami, smo morali prekiniti raziskovanje CL 6 in se vrniti v Cheve za transport potapljaške opreme. Naslednjih pet dni sem ponovno preživel v taboru 2 ter z Marchinom in Witekom iz Poljske transportiral opremo med taboroma 3 in 1. Teh pet dni smo res ogromno delali, saj smo si želeli čim prej vrniti v CL 6 – tako smo naenkrat prenašali tudi po 3 tovore, v povprečju pa smo nosili bremena med 20 in 35 kilogrami.\n\n![Bill Stone (na sliki) dokazuje, da je pri 64 letih še vedno izredno pripravljen za ekstremno jamarstvo. Foto Rob Stone.](https://jknm-novice.s3.eu-central-003.backblazeb2.com/mednarodna-jamarska-odprava-v-mehiki-15-05-2017/slika_8.jpg)\n\n![Večino poti po jami smo prehodili. Skupaj je bilo od vhoda do sifona 1 potrebno premagati 8,5 kilometrov horizontalnih delov jame. Foto Rob Stone.](https://jknm-novice.s3.eu-central-003.backblazeb2.com/mednarodna-jamarska-odprava-v-mehiki-15-05-2017/slika_9.jpg)\n\n![Premikanje po jami je zahtevalo veliko zbranosti, saj smo se ves čas gibali po spolzkem in nestabilnem terenu. Foto Rob Stone.](https://jknm-novice.s3.eu-central-003.backblazeb2.com/mednarodna-jamarska-odprava-v-mehiki-15-05-2017/slika_10.jpg)\n\nNaslednjih nekaj dni do konca odprave sem opravil še tri ture v CL 6, kjer smo skupaj izmerili preko 2 kilometra rovov, jamo pa smo poglobili do 350 metrov globine. Žal se je počasi bližal čas odhoda in misli so začele uhajati k domu. Zadnja dva dni v Mehiki smo nato preživeli v Oaxaci, ki je zelo barvito in zanimivo mesto z bogato kulturo in tradicijo. Ta dva dni smo izkoristili, da smo nadoknadili izgubljene kalorije iz jame ter preizkušali kulinarične mehiške dobrote. Po mojem odhodu domov je v jamo odšla še zadnja ekipa jamarjev, ki je prišla v prostore res velikih dimenzij, ki obetajo eno izmed najperspektivnejših jam na tem področju. Skupaj tako ta jama sedaj meri 3,2 kilometra v dolžino in 450 metrov v globino. Zagotovo dovolj dober izziv za naslednjo odpravo.\n\n![Pred začetkom potapljanja v sifunu 1 je bilo do tam potrebno transportirati okoli 250 kg opreme. Foto Rob Stone.](https://jknm-novice.s3.eu-central-003.backblazeb2.com/mednarodna-jamarska-odprava-v-mehiki-15-05-2017/slika_11.jpg)\n\n![Potapljači so za sifonom 1 postavili tabor 4, kjer so skupaj preživeli skoraj 3 tedne. Foto Kasia Biernacka.](https://jknm-novice.s3.eu-central-003.backblazeb2.com/mednarodna-jamarska-odprava-v-mehiki-15-05-2017/slika_12.jpg)\n\n![Na površju smo opravili več terenskih akcij in našli tudi nekaj potencialno zanimivih vhodov. Poraščenost se je gibala med pragozdom in visokogorskim borovim gozdom. Foto Kasia Biernacka.](https://jknm-novice.s3.eu-central-003.backblazeb2.com/mednarodna-jamarska-odprava-v-mehiki-15-05-2017/slika_13.jpg)\n\nTeh šest tednov preživetih na odpravi je bila zame neprecenljiva izkušnja, saj je bila moja prva tako dolga in velika odprava. Dosegel sem kar nekaj svojih osebnih rekordov: doseženo najglobljo točko pri 1250 metrih globine, v jami preživel 15 dni v enem kosu ter skupaj na odpravi preživel 29 dni v jami. Poleg tega pa se mi zdi najpomembnejše, da sem se naučil, kako je v takih, za človeka ekstremnih razmerah, pomembno pravo tovarištvo med ljudmi, saj lahko le tako dosežeš želeni skupni cilj. Tudi na letošnji odpravi Cueva Cheve 2017 smo dokazali, česa je zmožna motivirana skupina ljudi z istim ciljem in v čast mi je bilo, da sem bil del te odprave.\n\n![Zadnji dan sva z Yurijem opravila terensko akcijo. Rezultat: 1 najden vhod, 5 ur lomastenja po grmovju in nešteto prask in odrgnin. Foto Klemen Mihalič.](https://jknm-novice.s3.eu-central-003.backblazeb2.com/mednarodna-jamarska-odprava-v-mehiki-15-05-2017/slika_14.jpg)\n\nHkrati se zahvaljujem tudi Jamarskemu klubu Novo mesto, ki mi je zelo pomagal, da sem se lahko udeležil te odprave ter delodajalcu Slovenski vojski, ki so mi odobrili to dolgo odsotnost iz dela. Seveda bi bilo brez podpore bljižnih, še posebno moje Jerce, vse skupaj veliko težje."
  },
  {
    "id": 459,
    "markdown": "# Zgodba o močeradovi družini\n\nLepo in sončno nedeljo, 28. maja 2017, sem izkoristil za potep po Kočevski, natančneje po platoju nad Kostelsko steno. Tu sem imel tudi eno jamo za pregledati. Meritve so pokazale, da gre za 10 m globoko in 44 m dolgo jamo.\n\n![Pred vhodom v jamo.](https://jknm-novice.s3.eu-central-003.backblazeb2.com/zgodba-o-moceradovi-druzini-31-05-2017/slika_1.jpg)\n\nPod vhodom sem na kupu listja opazil odraslega močerada in 4 mladiče. Očitno je šlo za družino. Breja samica je očitno padla v jamo in tam izlegla vsaj 4 mladiče - toliko sem jih namreč opazil. Dva sta bila ob samici, dva pa nekoliko stran. Vseh pet sem spravil v manjšo transportko, kjer sem imel merilni instrument in fotoaparat. Po izhodu iz jame sem izpraznil opremo iz transportke, a noter so bili le trije mladiči. Gruntal sem in štel na prste, koliko mladičev sem pobral iz jame - na koncu sem se strinjal, da sem jih res le 3. Potem sem družinico spustil na prostost.\n\n![Samica in trije mladiči v transportki. Kje je četrti?](https://jknm-novice.s3.eu-central-003.backblazeb2.com/zgodba-o-moceradovi-druzini-31-05-2017/slika_2.jpg)\n\n![Samica je prilezla prva iz transportke.](https://jknm-novice.s3.eu-central-003.backblazeb2.com/zgodba-o-moceradovi-druzini-31-05-2017/slika_3.jpg)\n\n![Močeradova družina na prostosti.](https://jknm-novice.s3.eu-central-003.backblazeb2.com/zgodba-o-moceradovi-druzini-31-05-2017/slika_4.jpg)\n\nSprehodil sem se do roba Kostelske stene in hodil ob robu kakih pol kilometre ter občudoval globoko dolino pod steno.\n\n![Pogled z roba Kostelske stene na vas Podstene pri Kostelu.](https://jknm-novice.s3.eu-central-003.backblazeb2.com/zgodba-o-moceradovi-druzini-31-05-2017/slika_5.jpg)\n\n![Pogled na del Kostelske stene.](https://jknm-novice.s3.eu-central-003.backblazeb2.com/zgodba-o-moceradovi-druzini-31-05-2017/slika_6.jpg)\n\n![Grad Kostel v daljavi.](https://jknm-novice.s3.eu-central-003.backblazeb2.com/zgodba-o-moceradovi-druzini-31-05-2017/slika_7.jpg)\n\nPo končani akciji sem se oglasil pri bivaku pri Čaganki, kjer so imeli naši tečajniki vajo ter prišel ravno pravi čas na »base« v fižolovi juhici. Ko sem doma urejal fotografije današnje akcije, je iz torbice fotoaparata na mizo prilezel izgubljeni četrti mladič. Splazil se je na računalnik, najbrž da še enkrat in zadnjič pogleda na fotografiji svoje bratce in sestrice, ki so sedaj dobrih 50 km stran. Mladička sem poslikal ter prenesel iz hiše na travnik.\n\n![Četrti mladič se je skril v torbico fotoaparata, prepotoval 50 km ter splezal na mizo in na računalniku želel pogledati svoje bratce in sestrice na slikah.](https://jknm-novice.s3.eu-central-003.backblazeb2.com/zgodba-o-moceradovi-druzini-31-05-2017/slika_8.jpg)"
  },
  {
    "id": 460,
    "markdown": "# Firecombat 2017\n\nZopet je leto naokoli in spet je v Žužemberku potekala, tokrat že jubilejna, peta tekma Ognjenih risov za državno prvenstvo gasilcev \"Firecombat\" in sicer v treh kategorijah - ženske, moške in mešane ekipe.\n\n![Priprave.](https://jknm-novice.s3.eu-central-003.backblazeb2.com/firecombat-2017-05-06-2017/s01.jpg)\n\n![V preletu.](https://jknm-novice.s3.eu-central-003.backblazeb2.com/firecombat-2017-05-06-2017/s02.jpg)\n\n![Pa po lojtrci gor.](https://jknm-novice.s3.eu-central-003.backblazeb2.com/firecombat-2017-05-06-2017/s03.jpg)\n\n![Pa da vid'mo, če bo prav vpleteno.](https://jknm-novice.s3.eu-central-003.backblazeb2.com/firecombat-2017-05-06-2017/s04.jpg)\n\n![Pod budnim Primoževim očesom.](https://jknm-novice.s3.eu-central-003.backblazeb2.com/firecombat-2017-05-06-2017/s05.jpg)\n\nSodelovalo je 50 ekip iz cele Slovenije. Jamarji smo kot že vsa leta dosedaj budno pazili, da kdo od tekmovalcev pri spuščanju ne bi napravil kake napake in prehitro prišel s stolpa na trdna tla.\n\nVsi tekmovalci so uspešno opravili z zahtevno progo, katera zahteva dobro fizično kondicijo in visoko psihično koncentracijo. Kljub naporom in ne glede na dosežene rezultate so bili vsi tekmovalci po opravljenem tekmovanju zadovoljni. Prva tekma sicer še ne odloča o ničemer, je pa dober pokazatelj ali so ekipe na pravi poti.\n\n![Ti dej za \"kravateljc\", jaz pa za \"kocapet\", pa gremo.](https://jknm-novice.s3.eu-central-003.backblazeb2.com/firecombat-2017-05-06-2017/s07.jpg)\n\n![Potegni!](https://jknm-novice.s3.eu-central-003.backblazeb2.com/firecombat-2017-05-06-2017/s08.jpg)\n\n![Še n´mau.](https://jknm-novice.s3.eu-central-003.backblazeb2.com/firecombat-2017-05-06-2017/s09.jpg)\n\n![\"Mi pridema, pa pašpricama\".](https://jknm-novice.s3.eu-central-003.backblazeb2.com/firecombat-2017-05-06-2017/s10.jpg)\n\n![Kljub naporom zadovoljni.](https://jknm-novice.s3.eu-central-003.backblazeb2.com/firecombat-2017-05-06-2017/s13.jpg)\n\n![Bravo mi!](https://jknm-novice.s3.eu-central-003.backblazeb2.com/firecombat-2017-05-06-2017/s14.jpg)\n\nZahvaljujem se gostiteljem PGD Žužemberk za povabilo in gostoljubje ter na svidenje ob letu osorej.&nbsp;Vse imela pod kontrolo Primož Paterneš in Andrej Gašperič."
  },
  {
    "id": 475,
    "markdown": "# Jama pri Laščah\n\nDne 13. oktobra 2017 sem se odpravil na skrajno severno pobočje Kočevskega Roga, ki se strmo spušča proti reki Krki. Sprva sem poiskal dve znani jami ter jima preveril lego - to sta Gozdna in Pasja jama. Na terenski akciji sem potem našel zanimivo jamo. Velik poševni vhod se nadaljuje z večjo dvorano.\n\n![Vhod v jamo se odpira neposredno ob gozdni poti.](https://jknm-novice.s3.eu-central-003.backblazeb2.com/jama-pri-lascah-14-10-2017/slika_1.jpg)\n\n![Velik vhod v jamo.](https://jknm-novice.s3.eu-central-003.backblazeb2.com/jama-pri-lascah-14-10-2017/slika_2.jpg)\n\nV jami sem našel nekaj zanimivih reči. V skrajnjem kotu dvorane sem opazil kurišče s precej preperelimi ostanki. Pomeni, da tu že dolgo ni bilo ognja.\n\n![Kurišče že dolgo ni bilo v uporabi.](https://jknm-novice.s3.eu-central-003.backblazeb2.com/jama-pri-lascah-14-10-2017/slika_3.jpg)\n\nNa tleh sem našel nekaj koščkov, ki jih nisem mogel določiti. Mogoče gre za ostanke nekakšnih nabojev ?\n\n![Nedoločeni predmeti iz jame. Baterija je za primerjavo velikosti.](https://jknm-novice.s3.eu-central-003.backblazeb2.com/jama-pri-lascah-14-10-2017/slika_4.jpg)\n\n![Preperela deska z žebljem.](https://jknm-novice.s3.eu-central-003.backblazeb2.com/jama-pri-lascah-14-10-2017/slika_5.jpg)\n\nNajbolj so me presenetile lesene lestve, naslonjene na steno dvorane. Nad lestvami se v stropu dviga ozek kamin. Seveda sem se povzpel po lestvah, a se kamin po dveh metrih konča. Lestve so nekoliko novejšega datuma in niso preperele. Kdo jih je naredil in uporabljal? Domnevam, da domačini, ki jih je zanimalo, kaj se skriva za kaminom.\n\n![Lestve sežejo do vstopa v kamin.](https://jknm-novice.s3.eu-central-003.backblazeb2.com/jama-pri-lascah-14-10-2017/slika_6.jpg)"
  },
  {
    "id": 476,
    "markdown": "# Naravovarstveni nadzor Eleonorine jame\n\nVerjetno ste v medijih zasledili, da neznanci po slovenskih jamah nastavljajo pasti za izlov jamskih hroščev, zato smo po predhodnem dogovoru dne 5. oktobra 2017 odšli v Eleonorino jamo. V akciji smo sodelovali Darij Klun, inšpektor za okolje in prostor, Mina Dobravc in Urška Galien, obe iz ZRSVN, predstavnik policije Marjan Ferko ter Sandi Vidrih, JKNM. Že ob prihodu v jamo smo našli razbito epruveto, ki je služila za vabo, po podrobnem pregledu jame pa smo našli še okoli 20 razbitih epruvet. Storilci so po naših ugotovitvah pasti pobrali že pred našim prihodom.&nbsp;Kljub vsemu nam je uspelo najti eno past, v kateri je bilo ujetih pet jamskih hroščev. Za katero vrsto hroščev gre bodo pokazale analize v njihovem inštitutu. Vabo s hrošči je zasegel policist, ki bo tudi naredil uradni zaznamek. Povedali so mi še, da sicer do sedaj niso ujeli še nobenega storilca, saj pasti poberejo šele po nekaj mesecih po tistem, ko jih nastavijo.\n\n![Udeleženci pred akcijo.](https://jknm-novice.s3.eu-central-003.backblazeb2.com/naravovarstveni-nadzor-eleonorine-jame-17-10-2017/dscn0239.jpg)\n\n![Iskanje pasti po jami.](https://jknm-novice.s3.eu-central-003.backblazeb2.com/naravovarstveni-nadzor-eleonorine-jame-17-10-2017/dscn0247.jpg)\n\n![Razbita steklenička ...](https://jknm-novice.s3.eu-central-003.backblazeb2.com/naravovarstveni-nadzor-eleonorine-jame-17-10-2017/dscn0249.jpg)\n\n![Preiskovalci in iskalci na delu.](https://jknm-novice.s3.eu-central-003.backblazeb2.com/naravovarstveni-nadzor-eleonorine-jame-17-10-2017/dscn0254.jpg)\n\n![Žal smo našli tudi to!](https://jknm-novice.s3.eu-central-003.backblazeb2.com/naravovarstveni-nadzor-eleonorine-jame-17-10-2017/dscn0260.jpg)\n\n![Ujeti in poginjeni hrošči v pasi.](https://jknm-novice.s3.eu-central-003.backblazeb2.com/naravovarstveni-nadzor-eleonorine-jame-17-10-2017/dscn0264.jpg)\n\nCilj tvrstnih akcij, poleg seveda iskanja storilca, je tudi ozaveščanje ljudi o tej problematiki. Po prihodu iz jame je sledilo še kar nekaj pogovorov na to temo ter seveda tudi o jamah in življenju v njih. Prisotni smo bili enotnega mnenja, da smo delo opravili več kot uspešno, čeprav si pasti v jami ni želel nihče med nami. Izrazili so zadovoljstvo nad organizacijo, saj sem jamo poiskal že dan prej in tudi čelade sem jim priskrbel, da je vse potekalo varno in nemoteno. Kot zanimivost naj še omenim, da nihče od prisotnih ni imel strahu pred jamo ali težav z vstopom ali izstopom iz nje."
  },
  {
    "id": 481,
    "markdown": "# Kanin 2017 - leto presežkov v kaninskem podzemlju\n\nV nabito polni dvorani Kulturnega doma Bovec so v soboto, 2. decembra 2017, ob 19. uri pod okriljem KUD Globokar, JZS in DZRJL potekale predstavitve raziskav na kaninskih in rombonskih podih.\n\n![Zbrane je nagovoril Jurij Kunaver.](https://jknm-novice.s3.eu-central-003.backblazeb2.com/kanin-2017-leto-presezkov-v-kaninskem-podzemlju-12-12-2017/slika_1.jpg)\n\nPo uvodnem nagovoru predsednika KUD Globokar in ostalih organizatorjev so sledile predstavitve. Prvi so svojo dejavnost na Kaninu predstavili italijanski raziskovalci s predstavitvijo Pape Satan (vhod na italijanski strani , jama gre nato v slovenski del Kanina), Pandore in Giglio (rombonski del). Predstavitev sta izvedla Roberto Antonini in Albert Dal Maso.\n\n![Roberto Antonini, »starosta« raziskovanj na rombonskih podih.](https://jknm-novice.s3.eu-central-003.backblazeb2.com/kanin-2017-leto-presezkov-v-kaninskem-podzemlju-12-12-2017/slika_2.jpg)\n\nPawel Ramatowski, poljski koordinator raziskovanj, je predstavil dejavnosti, ki potekajo v BC 10 in BC 4. BC 10 želijo povezati z Malo Boko, v BC 4 pa delajo na povezavi Male Boke z Veliko Boko. Trenutno je nepovezanega dela 270 metrov.\n\n![Prikaz dela poljskih raziskovalcev.](https://jknm-novice.s3.eu-central-003.backblazeb2.com/kanin-2017-leto-presezkov-v-kaninskem-podzemlju-12-12-2017/slika_3.jpg)\n\nPo zanimivem vložku Aleša z domžalskega kluba je sledila predstavitev JKNM. Svoje delovanje smo predstavili z breznom NM 200 (Kremenček), kot »brezno s prepihom« in objektom, ki dobro sovpada z rekom: »kovačeva kobila  je vedno bosa«. Pa vendar, počasi in vztrajno Kremenček pridobiva na globini, je bilo naše sporočilo. Tukaj je aktualen načrt brezna <a href=\"https://jknm.s3.eu-central-1.amazonaws.com/kanin-2017-leto-presezkov-v-kaninskem-podzemlju-12-12-2017/kremencek_nacrt.pdf\" target=\"_blank\">NM 200 - Kremenček</a>.\n\n![Kremenček ...](https://jknm-novice.s3.eu-central-003.backblazeb2.com/kanin-2017-leto-presezkov-v-kaninskem-podzemlju-12-12-2017/slika_4.jpg)\n\nNadaljnje tri predstavitve so bile posvečene »letu presežkov«, saj so bile predstavljene nove tisočmetrce. Kot prvo je to storilo DZRJL, ki se je predstavilo s P4, nikakor pa se ni bilo mogoče izogniti Renejevemu breznu. Njihova predstavitev nam je ponujala izjemen vpogled v raziskovanja, prelomnice dogodkov, fotografije in izjemno »kartografijo« (profili, tlorisi, umeščenost v prostor …).\n\n![Špela Borko je zastopala »ljubljanske barve«.](https://jknm-novice.s3.eu-central-003.backblazeb2.com/kanin-2017-leto-presezkov-v-kaninskem-podzemlju-12-12-2017/slika_5.jpg)\n\nZadnjega letošnjega  tisočaka Hudi Vršič je predstavil Mitja Mršek. Skozi njegovo zgodbo raziskovanj smo spoznali, kako upanje umre zadnje in kako sta desetletni trud in vztrajnost pripeljala do želenega rezultata. Konec oktobra so dosegli globini 1026 metrov. Kot nam je Mitja obljubil, nova globina sledi.\n\n![Profil Hudega Vršiča.](https://jknm-novice.s3.eu-central-003.backblazeb2.com/kanin-2017-leto-presezkov-v-kaninskem-podzemlju-12-12-2017/slika_6.jpg)\n\nZadnja predstavitev je bila namenjena breznu Hueos – Jarak – Macola. Bogomirjeva predstavitev raziskovanj nam je ponudila pojmovanje nastanka imena brezna, prelomnice raziskovanj, pa tudi pri zgodbi o njegovem sinu, ki je šel po macolo, nismo ostali ravnodušni.\n\n![Bogomir Remškar, koordinator raziskovanj v HJK.](https://jknm-novice.s3.eu-central-003.backblazeb2.com/kanin-2017-leto-presezkov-v-kaninskem-podzemlju-12-12-2017/slika_7.jpg)\n\nSledila je obvezna jamarska zakuska, z debato in željo, da se tovrstna srečanja še zgodijo\n\nS strani JKNM smo se srečanja udeležili Matija Gašperšič, Klemen Mihalič, Mihael Rukše, Anže Tomšič, Andrej Gašperič (avtor fotografij) in Jože Tomšič."
  },
  {
    "id": 482,
    "markdown": "# Izšel je Dolenjski kras 7\n\nDolenjski kras 7 (DK) je enostavno publikacija, ki jo morate prebrati in videti. Vsako fotografijo posebej in vse tekste. Predstavili smo jo že na slavnostni seji ob 55 letnici delovanja kluba, še dodatno pa smo jo, kot bi rekli, na ogled postavili na predstavitvi v knjižnici Mirana Jarca Novo mesto. Urednik publikacije je Andrej Hudoklin (to funkcijo opravlja od druge številke naprej), oblikovalec in likovni urednik pa je Marko Pršina (oblikovalec publikacije od četrte številke naprej in član uredniškega odbora od druge številke).\n\n![Naslovnica Dolenjskega krasa 7.](https://jknm-novice.s3.eu-central-003.backblazeb2.com/izsel-je-dolenjski-kras-7-15-12-2017/dk7_ovitek.jpg)\n\n### Zgodovina izdajanja serijske publikacije\n\nJamarski klub Novo mesto je prvo publikacijo DK izdal ob 20 letnici delovanja kluba junija 1982. Druga številka je izšla ob 25 letnici oktobra 1987, tretja ob 30 letnici JKNM novembra 1992. DK 4 (november 2002) je pomenil veliko prelomnico v izdajanju publikacij JKNM, ki smo jo prvič podnaslovili kot zbornik kluba. Četrta številka je bila namreč prvič opremljena z barvno naslovnico in ovitkom z zavihki, predvsem pa se je močno povečal njen obseg. Do tedaj so publikacije DK obsegale okoli 60 strani, DK 4 pa ima že 108 strani. Leta 2007, ob 45 letnici delovanja kluba, je DK 5 obsegal 120 strani, DK 6 (2012 ob 50 letnici delovanja), v katerem smo tekste prvič opremili z barvnimi fotografijami, pa že kar 160 strani.\n\nZbornik Dolenjski kras že od začetka izhajanja ni le klubski bilten o delu članstva, ampak vsebujejo prispevke o raziskovanju in speleološkem delu jamarjev, ki so kot taki zanimivi za širšo in strokovno javnost. Številni prispevki v vseh teh letih opisujejo zanimive jame, kraška območja na Dolenjskem in na drugih območjh delovanja kluba, predvsem na Kaninu in v Bosni in Hercegovini.\n\nNaj vam na kratko predstavimo vsebino Dolenjskega krasa 7, vas opozorimo na nekatere prispevke v njem, številke od 1 – 6 pa si lahko ogledate tudi <a href=\"http://www.jknm.si/si/publikacije/\" target=\"_blank\">na klubski spletni strani</a> (poglavje publiciranje). Vsebina DK7 skozi kazalo tekstov je naslednja:\n\n<b>Klub se predstavi</b>\n\n- undefined\n- undefined\n- undefined\n- undefined\n- undefined\n- undefined\n- undefined\n- undefined\n\n<b>Raziskovalni dosežki kluba</b>\n\n- undefined\n- undefined\n- undefined\n- undefined\n- undefined\n- undefined\n- undefined\n- undefined\n- undefined\n- undefined\n- undefined\n- undefined\n- undefined\n- undefined\n- undefined\n- undefined\n- undefined\n\n<b>Čiščenje jam</b>\n\n- undefined\n- undefined\n\n<b>Raziskave drugih območij</b>\n\n- undefined\n- undefined\n- undefined\n- undefined\n\n<b>Drugi jamarski dosežki na dolenjskem krasu</b>\n\n- undefined\n- undefined\n- undefined\n- undefined\n\n<b>Živi svet</b>\n\n- undefined\n- undefined\n\n### Izjemnih pet let\n\n»Pred nami je novi, že sedmi Dolenjski kras, v katerem smo povzeli najpomembnejše dogodke zadnjih petih let, ki so se zgodili v dolenjskih jamah ali pa smo jih dolenjski jamarji zagodli v širnem kraškem svetu. Pomeni pa tudi, da je minilo novih pet let v petinpetdesetletni zgodovini kluba, pet let izjemnih raziskovalnih, organizacijskih in okoljevarstvenih dosežkov, ki so klub postavile med najbolj prepoznavne jamarske organizacije v Sloveniji. Presek preteklih petih let je pred vami, in to kakšnih let, brez lažne skromnosti lahko zapišem, da je to pet najbolj uspešnih in produktivnih let v življenju kluba,« pravi v uvodniku predsednik JK Novo mesto <b>Zdravko Bučar</b>.\n\n![Merjenje v jami Zjoturina. Foto Jože Tomšič.](https://jknm-novice.s3.eu-central-003.backblazeb2.com/izsel-je-dolenjski-kras-7-15-12-2017/3.jpg)\n\nZanimiv in nekoliko drugačen je tekst <b>Damijana Šinigoja</b> z naslovom Moja prva intervencija. Opisuje iskanje pogrešane ženske, za katero so domnevali, da bi lahko padla v jamo. »Nenadoma pa se je iz jame zaslišal klic, da je spodaj ženska in da je živa! Kako se mi je prijatelj zasmilil. Sem si namreč kar predstavljal, kakšen je človek, ki pade kakšnih 25 metrov globoko! Vhodno vertikalno brezno jame z dokaj širokim vhodom je globoko okoli 25 metrov, na dnu pa se jama nadaljuje s strmim meliščem in zaključi z manjšo dvoranico. Osvetlil je celo in ni opazil nič nenavadnega, zato je bil prepričan, da tako ali tako ne bo nič, potem pa je vseeno napravil še dva koraka, da je lahko pokukal še na skrajni desni rob dvorane, kamor mrtvo telo tako ali tako ne bi moglo pristati. Verjetno si lahko predstavljate šok, ko se je nedaleč proč od njega osvetljena ženska, ki je ležala na nekih kosovnih odpadkih, dvignila in poskusila sesti. Molče! Šele ko jo je nekajkrat ogovoril, se je odzvala.«\n\nNa območju Kočevskega roga prevladuje kraški relief, se pa na manjših območjih pojavlja nekraški oziroma rečni relief. Eno takšnih območij kontaktnega krasa na stiku med nekarbonatnimi in karbonatnimi kamninami je med Grintovcem in Starim Bregom. Jama Lijak pod Grintovcem, ki jo opisuje <b>Srečko Vidic</b>, je aktivni vodni požiralnik, kjer je jamarje presenetil velik meander – prelom, skoraj že kanjon, velikih dimenzij, z višino ponekod do 20 metrov, ki ga vsake toliko časa presekajo dih jemajoče dvorane, katerih dna krasijo jezerca s čisto vodo, kotlice ter ponvice s pretakajočo se vodo.\n\n![Manjša dvorana z jezerom na dnu v Lijaku pod Grintovcem. Foto Marko Pršina.](https://jknm-novice.s3.eu-central-003.backblazeb2.com/izsel-je-dolenjski-kras-7-15-12-2017/20170901_009.jpg)\n\nVsekakor je s speleološkega vidika zelo zanimiv tekst <b>Borivoja Ladišića</b>&nbsp;o Željnskih jamah pri Kočevju, prav tako pa tudi Kofelca <b>Sandija Vidriha</b> ter opis jame Pesa. Tekst Srečanje z medvedom (avtor in akter dogajanja Borivoj Ladišić) pa sodi kar v rubriko Saj ni res, pa je.\n\nV Razkriti skrivnosti Cvingerske jame <b>Marko Pršina</b> opisuje raziskovanje in čiščenje jame sredi arheološkega najdišča Cvinger pri Dolenjskih Toplicah, tekst pa razkriva tudi širino našega delovanja.\n\nJamarji za merjenje jam po vsem svetu uporabljajo laserske daljinomere, s katerimi je mogoče odčitavanje podatkov dolžine, naklona in azimuta. Večina uporablja sodobni geodetski pripomoček tako, da odčitajo podatke in jih potem vnašajo v zvezek ter na podlagi teh podatkov izrišejo načrte. <b>Tomaž Grdin</b> pa v tekstu Risanje načrtov v 3D opisuje, kako je povezal Leico DistoX2 s pametnim telefonom, prenašanje podatkov vanj in dalje v računalnik ter izris načrtov. To izjemno poenostavlja merjenje in kasnejše risanje načrtov, ki so zaradi uporabe geodetskega orodja zelo natančni. Ob tem je merjenje in celotni postopek nekajkrat hitrejši kot če bi delali s svinčnikom.\n\n![3D model Cvingerske jame. Izdelal Tomaž Grdin.](https://jknm-novice.s3.eu-central-003.backblazeb2.com/izsel-je-dolenjski-kras-7-15-12-2017/slika_10.jpg)\n\n<b>Zdravko Bučar</b> opisuje čiščenje jam v sklopu projekta LIFE, v katerem smo v dveh letih in samo v štirih dneh očistili tri jame ter iz njih skupaj izvlekli 133 m3 metrov odpadkov s skupno maso kar 58 ton. Sistem čiščenja jam je JK Novo mesto moderniziral med čiščenjem jame Mišnica pri Vrbovcu (o čiščenju in nadaljnjem raziskovanju jame piše <b>Tomaž Bukovec</b>). Gre za to, da s pomočjo dvigala na tovornjaku dvigajo smeti naravnost iz jame. Na ta način smo uspeli dvigniti učinkovitost, predvsem pa je naš klub s tem sposoben čiščenja tudi zelo velikih količin odpadkov.\n\n![Združene klubske moči med čiščenjem jame Mullerloch. Foto Tomaž Grdin.](https://jknm-novice.s3.eu-central-003.backblazeb2.com/izsel-je-dolenjski-kras-7-15-12-2017/ml_010417_1117_img_4347.jpg)\n\nV sklop aktivnosti projekta LIFE sodi tudi prispevek <b>dr. Mitje Prelovška</b>&nbsp;z Inštituta za raziskovanje krasa ZRC SAZU o kakovosti podzemnih voda na Kočevskem polju.\n\nPrispevek jamarja in biologa&nbsp;Tea Delića&nbsp;(Zgodba o odkritju dveh novih živalskih vrst v Čaganki), govori o odkritju podvrste jamske postranice in še posebej zanimive dvobarvne pijavke v Čaganki. V sedemdesetih letih prejšnjega stoletja je starosta speleobiologije, vede o življenju v podzemnih okoljih, prof. dr. Boris Sket, obiskal nekaj jam na območju Like in Korduna v sosednji Hrvaški in je v eni izmed njih odkril zanimivo pijavko, ki pa je iz neznanega razloga&nbsp;ni&nbsp;mogel opisati. Potem je naslednjih štirideset let na istem mestu skušal dobiti še kakšen primerek. Žal mu ni uspelo. Leta 2014 je Matija Gašperšič na steni meandra v Čaganki opazil nekakšnega »črva« in ga fotografiral. Kako vroča je bila ta najdba, priča tudi to, da sta jo že naslednji vikend v jami iskala Delić in priznan raziskovalec pijavk (in drugih jamskih živali) dr. Peter Trontelj, prav tako z Oddelka za biologijo Biotehniške fakultete Univerze v Ljubljani. Spet neuspešno. Pijavka se je dobesedno pogreznila v zemljo. Do 2016, ko sta jo Damijan Šinigoj in Tomaž Grdin našla v prirezani posodi z vodo na dnu dvorane Game Over pod 178 m visokim kaminom.\n\n![Nova vrsta pijavke, najdena v jami Čaganka. Foto Teo Delić.](https://jknm-novice.s3.eu-central-003.backblazeb2.com/izsel-je-dolenjski-kras-7-15-12-2017/img_1776_corr.jpg)\n\nMarsikdo ne ve, ampak poenostavljeno rečeno, je človeška ribica doma na Dolenjskem. Človeška ribica (<i>Proteus anguinus</i>) je naša najbolj znana jamska žival in tudi svojevrsten simbol slovenskega krasa. Že leta 1689 jo omenja Janez Vajkard Valvasor (1641–1693), prvi pa jo je po primerku iz Vira pri Stični leta 1762 znanstveno opisal sloviti naravoslovec Joannnes Antonius Scopoli (1723–1788), rudniški zdravnik v Idriji (od tod trditev, da je proteus doma na Dolenjskem). O tem pišeta <b>Andrej Hudoklin</b> in <b>Gregor Aljančič</b> (Jamski laboratorij Tular) v tekstu Pregled razširjenosti človeške ribice ter njenega odkrivanja na nizkem dolenjskem krasu. Gre tudi za širšo javnost zelo zanimiv prispevek, saj navajata tako zgodovino odkritij, kot tudi lokacije najdišč proteusov na Dolenjskem in v Beli Krajini. Tako belih kot tudi črnih. Prijetno branje ...\n\nŽe šesta številka zbornika je bila zelo bogato opremljena z raznovrstnimi grafičnimi prilogami. Sedma pa je v tem pogledu izjemna. Kjer je bilo le mogoče, smo objavili načrte jam, prispevke pa opremili s preglednicami in drugimi grafičnimi elementi. Posebno težo pa aktualni številki dajejo številne barvne fotografije, ki vsaka na svoj način odstira pogled v dolenjski kraški svet. Toplo priporočamo njihov ogled, kajti avtorji so se resnično potrudili."
  },
  {
    "id": 483,
    "markdown": "# Ob Gračnici\n\nSredi decembra 2017 sem se odpravil na akcijo ob reki Gračnici v Posavju. Od Jurkloštra sem se peljal dolvodno ob reki ter na nasprotni obali zasledil dva morebitna vhoda. Zaradi visoke vode na nasprotno obalo ni bilo možno prečiti, zato bo ostalo za toplejše dni ter ko bo voda upadla.\n\n![Vhod v morebitno jamo ob Gračnici. Foto Borivoj Ladišić.](https://jknm-novice.s3.eu-central-003.backblazeb2.com/ob-gracnici-04-01-2018/slika_1.jpg)\n\n![Drugi vhod ob Gračnici. Foto Borivoj Ladišić.](https://jknm-novice.s3.eu-central-003.backblazeb2.com/ob-gracnici-04-01-2018/slika_2.jpg)\n\nMoj cilj je bila še neregistrirana jama Vrabčeva peč. Odpira se v visokem skalovju ob potoku Lamošek. Ustavim se v Lipnem Dolu, kjer Lamošek priteče od severa v Gračnico. Grem ob potoku po poti mimo kamnoloma in po širokem travniku do gozdnega roba. Nadaljujem po poti ob potoku, a se pot hitro konča. Ob potoku se pričnejo dvigovati mogočne pečine. Zaradi navpičnih skal ob potoku moram večkrat prečiti potok in prestopiti na drug breg. Velik zevajoči vhod v jamo, ki se odpira na desni strani potoka in 20 m višje, vidim že od daleč.\n\n![Velik vhod v Vrabčevo peč. Foto Borivoj Ladišić.](https://jknm-novice.s3.eu-central-003.backblazeb2.com/ob-gracnici-04-01-2018/slika_3.jpg)\n\nV potoku, točno pod vhodom, leži velik kup odpadkov, avto karoserija, plastični sodi in podobna krama – odpadke zasledim tudi višje v strugi potoka. Zanimivo, kako so odpadki prišli v strugo potoka, obale so zelo strme in skalnate, pečine so visoke več 10 metrov. Verjetno je nekje kakšna dostopna pot do potoka ali do vrha debri.\n\n![Odpadki v potoku pod vhodom v Vrabčevo peč. Foto Borivoj Ladišić.](https://jknm-novice.s3.eu-central-003.backblazeb2.com/ob-gracnici-04-01-2018/slika_4.jpg)\n\nVhod je 8 m široka odprtina in prav toliko visoka. Za vhodom je dvorana enakih dimenzij, dolga 8 m, ki se postopno oži, strop pa ostane v isti višini. Na tleh je grušč in zemlja ter dve veliki podorni skalnati gromadi. Prostor se zoži na nekaj metrov. Ob severni steni se prosto povzpnemo 10 m višje do pod stropa. Na koncu se jama deli na dva kratka rova,  ki se končata brez vidnega nadaljevanja. Tu so na stropu številni ježki. Iz manjše nedostopne odprtine po steni polzi voda in odlaga sigo. V zgornjih delih jame se pojavlja voda, ki mezi po stenah in v zimskem času v nižjih delih jame ustvarja ledene kapnike.\n\n![Pogled iz notranjosti jame proti vhodu in potoku. Foto Borivoj Ladišić.](https://jknm-novice.s3.eu-central-003.backblazeb2.com/ob-gracnici-04-01-2018/slika_5.jpg)\n\nPo geološki karti jama leži na stiku med triasnimi in miocenskimi kamninami. Južno stran stika tvorijo srednje triasni dolomiti, ki se proti severu stikajo z apnenčevimi peščenjaki, konglomerati in litotamnijskimi apnenci. V stenah jame so dobro vidni konglomerati, kar pomeni da je jama nastala v miocenskih konglomeratih.\n\n![V stenah jame so dobro vidni konglomerati. Foto Borivoj Ladišić.](https://jknm-novice.s3.eu-central-003.backblazeb2.com/ob-gracnici-04-01-2018/slika_6.jpg)\n\nSledil je ogled Ulčnikove jame, ki se odpira visoko v skalovju nad Gračnico. To je vodna jama, po kateri teče potok, po 40 m pa se tako zoži, da ni več možno nadaljevati. Popravil sem koordinate vhoda ter posnel nekaj fotografij.\n\n![Velik vhod v Ulčnikovo jamo. Foto Borivoj Ladišić.](https://jknm-novice.s3.eu-central-003.backblazeb2.com/ob-gracnici-04-01-2018/slika_7.jpg)\n\n![Skozi jamo se pretaka potok. Foto Borivoj Ladišić.](https://jknm-novice.s3.eu-central-003.backblazeb2.com/ob-gracnici-04-01-2018/slika_8.jpg)\n\nPo vrnitvi domov sem se peljal po grapi potoka Slatina ter na nasprotni obali opazil vhod v jamo. Zaradi močnega curenja in kapljanja vode s stropa sem ogled odložil za kasneje. To sem opravil 3. januarja letos. Vode je bilo nekoliko manj, a sem bil vseeno moker. Za vhodom je 4 m dolgo, a plitvo jezero, rov v nadaljevanju se konča s sigovim slapom. Nad jamo je strmo pobočje z grabnom, po katerem teče potoček. Ta odlaga lehnjak, tako da je nad jamo nastala njegova velika gmota. Potok ponikne prav v tej gmoti ter priteče v jamskem stropu. Jama je vsa v sigi in lehnjaku, lehnjak je tudi povsod okoli vhoda in pred jamo.\n\n![Pred vhodom v Jamo ob Slatini. Foto Angelca Pajk.](https://jknm-novice.s3.eu-central-003.backblazeb2.com/ob-gracnici-04-01-2018/slika_9.jpg)\n\n![Pogled iz jame proti vhodu. Foto Borivoj Ladišić.](https://jknm-novice.s3.eu-central-003.backblazeb2.com/ob-gracnici-04-01-2018/slika_10.jpg)\n\nNa januarski akciji se mi je pridružila tudi Angelca Pajk."
  },
  {
    "id": 484,
    "markdown": "# Slovo od leta 2017\n\nPravijo, da se delo nekega kluba pozna po rezultatih. In tukaj ni potrebno biti skromen. Se pa uspešnost nekega kluba pozna tudi po tem, kako zna stopiti skupaj in to na vseh področjih, tako dela kot tudi pri zabavi in druženju. V klubu se že vrsto let dobimo decembra, malo pomodrujemo in naredimo kratko bilanco minulega leta. Prej smo bili v različnih gostilnah, od kar pa smo to slovo od leta, ki odhaja, decembra 2016 preselili v Lovski dom na Gorjancih, smo dobili pravo novoletno srečanje kluba. Tako kot se spodobi. Z veliko dobre hrane, ki jo pripravimo sami. Tomšiči tako ali tako že tradicionalno poskrbijo za vino, predvsem pa je slovo od leta res slovo. Z izobraževanjem, pregledom dela in tudi zabavo. Za dobro glasbo poskrbi Tomaž Grdin, namesto plesa pa vežemo vozle in se rinemo skozi ožinarja.\n\n![Gorjanci so se popoldne kopali v soncu. Cesta zasnežena, koča v snegu. Pravljica.](https://jknm-novice.s3.eu-central-003.backblazeb2.com/slovo-od-leta-2017-10-01-2018/g_1.jpg)\n\nLetos nas je bilo sicer samo 19 članov, pa kaj hočemo, če smo aktivni tudi v jamarski reševalni službi, ki je ravno tega dne imela, ne mislite da silvestrovanje, ampak usposabljanje.\n\nPa pojdimo kar po vrsti. Silvestrovanja jamarjev našega kluba ne bi bilo, če ne bi vmes imeli še malo izobraževanja. Malo smo gledali po KATJI (kataster jam) in vnašali sledi - tracke, Grdin pa je začel razreševati tudi večno rak rano večine članov – razen Borivoja. To je risanje načrtov. Open source so odprtokodni programi, njihovo bistvo pa je tudi to, da jih ni potrebno namestiti v pametni telefon ali računalnik, ampak vse delaš preko spleta. Program Gravit Designer je korak, ki bo omogočil lažje risanje načrtov. V programu odpreš vektorsko grafiko in dokument, poslikaš skico načrta in preneseš fotografijo, obrišeš sliko, dodaš še malo različne grafike, popraviš in na koncu skriješ še skico ter dobiš narisan načrt. In ga potem samo še pošlješ v Katjo. In seveda z vsemi opisi in zapisniki še Borivoju za kataster.\n\n![Najprej šola, potem zabava. Tomaž Grdin.](https://jknm-novice.s3.eu-central-003.backblazeb2.com/slovo-od-leta-2017-10-01-2018/g_2.jpg)\n\nDogajanje na Kaninu in v Kremenčku je predstavil Jože Tomšič, Miha Rukše pa raziskovanje v Bosni in Hercegovini na področju Ključa. Predsednik pa kot predsednik – igral se je s statistiko in podatki. Naš jamarski klub (upošteval je vse jame, pod katerimi se v stolpcu organizacija pojavi JK Novo mesto, JK Vinko Paderšič - Batreja NM ali samo Novo mesto) je do danes registriral 1295 jam v 163 katastrskih občinah, največ (115) v k. o. Podstenice. Na drugem mestu pa je že k. o. Bovec (63), kar pove veliko tudi o naši aktivnosti na Kaninu. V štiridesetih letih prejšnjega stoletja je bilo registriranih 6 jam, nekaj v šestdesetih letih, ko je bil ustanovljen klub, po letu 1987 pa se aktivnost registriranja jam dvigne in smo do leta 2003 povprečno registrirali do 20 jam letno. Po letu 2003 se aktivnost registriranja strmo dvigne in tako smo leta 2015 registrirali do sedaj največ jam v enem letu - več kot 120 jam. Povprečna globina jam je samo 19,06 m, najgloblja raziskana je Čaganka (448 m), na drugem mestu je Azelea (Kanin, 302), Štirnica (205 m), sledijo pa še Podgurka (Kanin, 180 m) in Šumeča polšna (166 m). Tri jame so globlje od 200 m, med 100 in 200 m jih je 10, med 59 in 99 m pa 58. Najdaljša je spet Čaganka s 1800 m dolžine, sledijo pa Kreščak (1279 m), Poltarca (640 m), Rupa na Brodu (630 m) ter Bizjakova jama (558 m). Povprečna dolžina raziskanih jam je 35,75 m. Tako smo raziskali dve daljši od kilometra, 16 jam, ki so dolge med 200 m in 1 km ter 45 jam v dolžini med 100 in 200 m.\n\n![Televizija šiba. Jože Tomšič in nasmejani predsednik Zdravko.](https://jknm-novice.s3.eu-central-003.backblazeb2.com/slovo-od-leta-2017-10-01-2018/g_8.jpg)\n\nKlemen Mihalič je predstavil statistiko akcij. Leta 2017 smo opravili kar 345 akcij (leto prej 209), na akcijah je sodelovalo 42 članov kluba (leto prej 43), skupna številka udeležbe posameznikov pa je kar 932. Štirikrat je potekalo kar 5 akcij istočasno, 7 krat 4 akcije ter kar 18 krat tri akcije, kar spet govori o tem, koliko aktivnih ekip ima klub. Na vseh akcijah v letu 2017 smo opravili približno 5.600 ur dela (upošteval je 6 ur na akcijo). Na največ akcijah je sodeloval Sandi Vidrih (88), na drugem mestu je Borivoj Ladišić (83), sledijo pa Damijan Šinigoj (74), Klemen Mihalič (60), Črt Bučar (51), Zdravko Bučar in drugi.\n\nTudi letos smo najbolj aktivni člani prejeli simbolično nagrado. Predlani naglavno luč, letos pa priročno prvo pomoč za jamarje. Prvo pomoč smo dobili vsi, ki smo opravili vsaj 15 akcij ali napisali 3 prispevke za spletno stran JK NM ali 1 prispevek za Dolenjski kras 7. Takih članov je 27, kot simbolično zahvalo za ves trud pri razvoju KATJE pa je prvo pomoč dobil tudi Vanja Janežič.\n\n![Hm, kje sem že izgubil tisti vozel? Borivoj.](https://jknm-novice.s3.eu-central-003.backblazeb2.com/slovo-od-leta-2017-10-01-2018/g_3.jpg)\n\n![Zapisnikar Tomaž (z oddajo zapisnika je tokrat zamujal cel mesec in si je prislužil opomin po predsedniku.](https://jknm-novice.s3.eu-central-003.backblazeb2.com/slovo-od-leta-2017-10-01-2018/g_4.jpg)\n\nPrvo pomoč je sestavil oziroma lepše povedano vkup stlačil Klemen Mihalič. Je v posebni vodoodporni torbici, v njej pa so: povoj, sterilna gaza, trikotna ruta, steristrip, 3M trak, komplet obližev, astro folija, škarje, rokavice, brizga, alkoholni robček, svinčnik, navodilo za postopek ob nesreči, piščalka, večnamenski lepilni trak in trak za označevanje. Poleg so še daleron tablete proti bolečini in povišani temperaturi, aspirin, tablete za dezinfekcijo vode (1 tableta/l, pusti delovati 30 min), rehidracijska sol ter grelni blazinici. Vse skupaj je težko 540 g, prva pomoč pa je namenjena temu, da jo ima v ekipi vsaj en jamar. Taka oblika sestave prve pomoči je izjemno priročna, poleg tega pa so njene sestavine tudi temeljito in res dobro premišljene. Ni težka in tudi v jami ne predstavlja tako velike obremenitve. Torbica kot taka s kompletnimi sestavnimi deli bi morala biti sestavni del obvezne opreme tudi pri drugih športih. Alpinistih, planincih, pohodnikih, praktično povsod, kjer človeka lahko kaj doleti in potrebuje vsaj osnovne pripomočke za prvo pomoč.\n\n![Zmagovalca v foclanju. Miha in Anže.](https://jknm-novice.s3.eu-central-003.backblazeb2.com/slovo-od-leta-2017-10-01-2018/g_5.jpg)\n\n![Brez Tončka (Tramteta) ni akcije in ne zabave ...](https://jknm-novice.s3.eu-central-003.backblazeb2.com/slovo-od-leta-2017-10-01-2018/g_6.jpg)\n\n![Črt se je pa v Uroševo naročje skril ...](https://jknm-novice.s3.eu-central-003.backblazeb2.com/slovo-od-leta-2017-10-01-2018/g_7.jpg)\n\nMize so bile polne, potem pa smo se tako kot vsako leto lotili zabavnega tekmovanja, tokrat s pridihom kontrole našega znanja. Naloga je bila povsem preprosta, rezultati pa ne ravno bleščeči. V kvalifikaciji je bilo potrebno narediti vozle osmico, kravatni in bičev vozel, sodelovalo pa je 14 tekmovalcev. Najhitrejši je bil Miha Rukše, poleg njega pa je vozle brez kazenskih točk zavezal samo še Aleš Cvelbar. Komisija v podobi Klemna Mihaliča in zapisnikarja Tomaža Bukovca je bila namreč stroga, da se je prašilo in če pri osmici niso bile zanke poravnane, so že letele kazenske sekunde. V polfinale so se uvrstili Miha Rukše, Aleš Cvelbar, Tanja Rukše in Anže Tomšič. Tokrat so morali zavezati osmico z dvojno zanko, vpleten bičev vozel ter ribiški vozel. Najhitrejša sta bila Miha in Anže, ki sta se pomerila še v finalnem 'foclanju' metuljčka, bičevega vozla v vponko z eno roko, osmice z dvojno zanko ter vpleten prusikov vozel. Zmagal je Anže, Mihatu pa enoročno ni šlo ravno preveč od rok.\n\n![Dostojno slovo od leta 2017.](https://jknm-novice.s3.eu-central-003.backblazeb2.com/slovo-od-leta-2017-10-01-2018/g_9.jpg)\n\nBrez ožinarja ni novoletnega praznovanja JK Novo mesto. 19,5 cm je premagalo kar 6 članov, na 19 cm pa se je že začel pravi boj, je pa ob suhih (Aleš, Nika, Miha, Anže) potrebno posebej pohvaliti Črta, ki je to ožino zmogel šele v drugem poskusu in Maja Rukšeta. Na 18,5 cm so bili še trije (Nika, Aleš, Miha), na višini 18,0 cm sta se pomerila le še Nika in Aleš, jo premagala, na 17,5 pa je Aleš odpadel. Nika pa si je lestvico postavila še višje in je premagala vsega 16,5 cm široko ožino, kar je rekord daleč naokoli.\n\n![V drugič gre rado. Črt 19 cm.](https://jknm-novice.s3.eu-central-003.backblazeb2.com/slovo-od-leta-2017-10-01-2018/g_10.jpg)\n\n![Aleš Cvelbar, 18 cm.](https://jknm-novice.s3.eu-central-003.backblazeb2.com/slovo-od-leta-2017-10-01-2018/g_11.jpg)\n\n![Nika, svetovni rekord, nižje od 'enga' pira!](https://jknm-novice.s3.eu-central-003.backblazeb2.com/slovo-od-leta-2017-10-01-2018/g_12.jpg)\n\n![Ha, pa sem čez ...](https://jknm-novice.s3.eu-central-003.backblazeb2.com/slovo-od-leta-2017-10-01-2018/g_13.jpg)\n\n![Pospravljanje.](https://jknm-novice.s3.eu-central-003.backblazeb2.com/slovo-od-leta-2017-10-01-2018/g_14.jpg)\n\n![Še zaklenemo in ... dobrodošli prihodnjič.](https://jknm-novice.s3.eu-central-003.backblazeb2.com/slovo-od-leta-2017-10-01-2018/g_15.jpg)\n\nSkratka, nekateri so se pozno ponoči odpravili v dolino, drugi so spali v koči, sodelovali pa smo: Nika Rukše, Tanja Rukše, Maj Rukše, Miha Rukše, Zdravko Bučar, Črt Bučar, Jože Tomšič, Anže Tomšič, Klemen Mihalič, Anton Tramte, Uroš Mervič, Borivoj Ladišić, Angelca Pajk, Aleš Cvelbar, Igor Krevs, Jože Stopar, Ana Stopar, Tomaž Bukovec, Tomaž Grdin, Klemen Mihalič.\n\nFotografije Tomaž Grdin in Klemen Mihalič."
  },
  {
    "id": 498,
    "markdown": "# JKNM v Leški\n\nV soboto, 30. junija 2018, smo se Tomaž Ž., Mitja, Šini, Jasna, Tomaž G. in Laura podali v eno izmed najlepših jam na Gorenjskem - Brezno pri Leški planini (do globine 360 m). Tokrat se v jamo ni podal samo naš klub, s strani DZRJ Kranj je bil namreč organiziran vsakoletni tabor, ki je privabil mnoge navdušence tovrstne aktivnosti.\n\n![Prve žrtve so padle že pred našim prihodom.](https://jknm-novice.s3.eu-central-003.backblazeb2.com/jknm-v-leski-09-07-2018/1.jpg)\n\n![Barvna usklajenost je za spust v Leško pomembna.](https://jknm-novice.s3.eu-central-003.backblazeb2.com/jknm-v-leski-09-07-2018/2.jpg)\n\nKljub pričakovano visoki udeležbi nas je gneča pred in v jami vseeno nekoliko presenetila. V brezno smo se zato podali šele ob 12 h. Prvi se je podal Mitja, sledil je Tomaž Ž., Jasna, jaz, Šini, Tomaž G. ter seveda številni drugi. Do zapletov je prišlo dokaj hitro - pri drugem pritrdišču smo naleteli na podorno kamenje, ki je ogrožalo jamarje pri napredovanju v globino. Da bi preprečili morebitno poškodbo, smo se morali taktično postaviti okoli podora. Za vsak slučaj smo vseeno prvega v boj poslali Tomaža, preostali člani našega kluba pa smo se natrpali na meter in pol dolgo poličko ter potrpežljivo čakali na nadaljnji premik. Čakali smo bistveno dlje, kot smo si želeli.\n\nSicer pa nam je suha jama z redko povišano vlažnostjo omogočalo hitro napredovanje v globino. Tokrat se nam ni bilo treba boriti z blatom kot v dramatični Čaganki. Prehod z dinarskega krasa na visokogorsko kraško planoto Julijskih Alp je obetal veliko. In res nas je kmalu osupnila Biserna dvorana, ki ji ni in ni bilo videti konca. Da bi lažje doumeli njeno razsežnost, smo se v njej odločili za kratko pavzo z malico ter si jo dodobra ogledali. Območja preloma seveda nismo spregledali, očitno so tudi v tem primeru tektonske deformacije v apnencu vplivale na nastanek tega mogočnega brezna. Sledilo je še poziranje ob prvem stalaktitu, ki je bil višji od nas, nato pa smo se podali še nekoliko globlje - v Dolgo dvorano.\n\nOzki rovi so me malo presenetili - prehod v ta predel se mi je zdel bistveno drugačen od preostale jame. Malo sem se že spraševala, če mi je res treba videti zloglasni 30 metrov visok kapnik na koncu Dolge dvorane. Ostali seveda niso imeli teh težav, Jasna še najmanj. In se je splačalo, ne toliko zaradi resničnega kapnika, kot zaradi tega, da sem bila priča izgubi enega našega člana na poti navzgor. Šini, ne bom poimensko. Brez skrbi, smo ga uspešno rešili! Pa tudi kapnik ni bil slab (stalagmit, stalaktit, bo kdaj steber?).\n\n![Ženska sekcija pred faličnim kapnikom.](https://jknm-novice.s3.eu-central-003.backblazeb2.com/jknm-v-leski-09-07-2018/3.jpg)\n\n![In kakopak se je postavila pred aparat tudi komplet ekipa.](https://jknm-novice.s3.eu-central-003.backblazeb2.com/jknm-v-leski-09-07-2018/4.jpg)\n\nKar naenkrat smo se ponovno znašli v Biserni dvorani, kjer se je saga šele začela. Zaviti v folijo ob soju svečk smo čakali vsakega, da se je uspešno priboril do pritrdišča. Glede na to, da gre za 40 m vertikalo sredi dvorane in da nas je bilo precej, je bilo čakanje res dolgotrajno. Na tem mestu moram poudariti, da je Mitja pojedel ves moj sendvič! Presenetljivo pa samo pomikanje proti površju ni bilo pretirano naporno, vsaj ne v primerjavi s Čaganko. Vprašanje, kako bi to komentiral Tomaž G., ki mi je potrpežljivo sledil celotno pot navzgor.\n\nPritrdišč je bilo malo, so bili pa vzponi na ta račun daljši, intenzivnejši. Iz jame smo prišli ob 20-ih in si seveda junaško, kot vedno, segli v roke. Sledilo je še za naju z Jasno kratko druženje ob ognju, zaradi obveznosti sva se napotili proti domu in nisva prespali na taboru. Kaj točno so nato počeli preostali člani kluba, ne vem, mogoče je pa celo boljše tako …\n\n![Ven smo prišli še podnevi in v roke (nekateri) takoj dobili energijsko pijačo.](https://jknm-novice.s3.eu-central-003.backblazeb2.com/jknm-v-leski-09-07-2018/5.jpg)\n\n![Pa moško smo si v roke segli.](https://jknm-novice.s3.eu-central-003.backblazeb2.com/jknm-v-leski-09-07-2018/6.jpg)\n\n![Nekaj energije je pa tudi za naslednji dan ostalo.](https://jknm-novice.s3.eu-central-003.backblazeb2.com/jknm-v-leski-09-07-2018/7.jpg)\n\nFoto: Damijan Šinigoj"
  },
  {
    "id": 499,
    "markdown": "# Skozi ožino Cinka\n\nKer se za teden dni z družino odpravljam na morčita, sem jamarske mentorje pozval, če so tudi med tednom pripravljeni letošnje pripravnike peljati kaj v jamo, preden se uležemo na sonce v daljnih sosednjih krajih. Se je kakopak takoj oglasil Šini, ki ima skoraj vedno čas in voljo za nas zagreteže, pa menda si tako še kondicijo spet nabira. Se je javil še Žekar, da prileti direktno iz službe iz Ljubljane, odločili smo se pa za Cink križ, ker je še dovolj blizu doma, da bi bili zagotovo še podnevi doma. Enkrat za spremembo …\n\nKo sva se s Šinijem oblačila v jamarsko opremo, sva v daljavi že slišala Žekijevo zverinico, jo je skoraj do jame pripeljal. Šini je opremil dobrih 100 m globoko brezno, midva sva seveda vriskala takoj za njim. Cinka smo že parkrat videli, vsaj dno prvega brezna, in ker smo zdaj že izkušeni jamarji pripravniki, smo bili seveda nemudoma pred dilemo, ali je to to za danes. Ali gremo še enkrat gor in dol, ali pa se morda lotimo ožine, ki vodi v nadaljevanje, ki iz pripravnika naredi jamarja, torej tiste packe, ki je v preteklosti že marsikomu dala vetra. Trije dedci, polni ega in samozavesti, smo bili seveda za zadnjo varianto, vendar sva bila tečajnika zahtevala, da izkušen jamar pokaže, kako se spopasti s prelomnico jamarskih začetkov. Se je zbasal noter, jaz pa sem se iz preteklih akcij naučil, da je dobro posneti kakšno fotko ali akcijski filmček in sem prvič v jamo tudi sam vzel telefon. Sem posnel Šinijevo basanje v nadaljevanje in mi je skorajda uspelo posneti nadaljevanko, tako dolgo je vse skupaj trajalo, je namreč zadevo vzel po napačnem, levem boku. Pripravnika sva bila kar malo žleht, ko sva opazovala njegov matr, ni mu šlo ravno olimpijsko, oprema se mu je zatikala, kamor se je le lahko in kamor se sploh ni mogla, pa se je vseeno. Ko so se kletvice že tretjič začele ponavljati, je le prilezel ven in bolj ugotovil, kakor vprašal, da verjetno nihče od naju ne bo šel ožino probat. Pa sva bila pripravnika še vedno korajžna in mnenja, da nama slabše kot njemu skoraj ne more iti.\n\n![Je bilo tako ozko, da je Žekarju čelado snelo.](https://jknm-novice.s3.eu-central-003.backblazeb2.com/skozi-ozino-cinka-10-07-2018/1.jpg)\n\nJe šel Žekar prvi preizkusiti, kako te skala objame iz vseh strani in kmalu dojel, da tudi on še ni za jamarsko olimpijado, jaz pa, ki sem med opazovanjem predhodnikov že prestavil kak del opreme na neobičajno mesto zaradi lažjega prebijanja skozi ožino, sem samozavestno začel z akcijo navzdol. Ko sem sredi ožine naredil obrat na drug bok (predhodnika sta sicer trdila, da to ni mogoče), sem kar nekako čudežno spolzel mimo kamna, ki na sredini najbolj nagaja in ozko ožino dela še bolj ozko in čez par metov že zabingljal na vrvi ter se spustil na dno druge stopnje, kakšnih 20 m niže. Je seveda tudi Šini dobil voljo in pogum ter se odpravil za mano. Je kar nekaj časa trajalo, da sem ga zagledal na vrvi nad mano, a sem se vseeno strinjal, da na vrvi kar obrne in se vrne v prvo dvorano, ne da bi se spustil do mene. Potem je pa trajajo in trajalo … in trajalo. Ker je kljub zunanji sopari v jami le okoli 8 °C, me je začelo počasi hladiti, zato sem po počepih in kriljenju z rokami začel še malo poplesavati. V javnosti to sicer nerad počem, tam dol je pa čisto druga zgodba. Pa itak me kaj dosti ljudi ne bi videlo, saj kolikor razumem, se jih zelo veliko res ni spopadlo z drugim in tretjim Cinkovim breznom …\n\n![Mitja v ožino ni šel najbolj olimpijsko, je prej namreč opazoval dva ponesrečena poskusa.](https://jknm-novice.s3.eu-central-003.backblazeb2.com/skozi-ozino-cinka-10-07-2018/2.jpg)\n\n![Mu je šlo, z ožino se je spoprijel ko pravi jamar.](https://jknm-novice.s3.eu-central-003.backblazeb2.com/skozi-ozino-cinka-10-07-2018/3.jpg)\n\nSem končno dočakal klic, da je jamar »rojen«, da je torej napočil čas, da pripravnik pokaže, kako mu gre navzgor. Ja, ni enostavno, priznam, pa vendar imam občutek, da mi je ožina zaradi spoštovanja do nje za kak centimeter razširila svojo odprtino, zato sem bil po desetih minutah že pri kolegih. Smo strumno kot četica en za drugim odplezali do površja, jaz, poln ponosa, pa sem šel še enkrat dol  in razopremil jamo. V dobri uri mi je to tudi uspelo, zato sem kot pav prikorakal k ognju, na katerem je že začelo dišati po klobasah, ki so bile v družbi lepinj, čebul in paradižnikov pravi menu za 5*.\n\n![Zunaj je bilo pa spet dovolj energije …](https://jknm-novice.s3.eu-central-003.backblazeb2.com/skozi-ozino-cinka-10-07-2018/4.jpg)\n\n![Tudi razopremljanje brezna je šlo Mitji dobro od rok.](https://jknm-novice.s3.eu-central-003.backblazeb2.com/skozi-ozino-cinka-10-07-2018/5.jpg)\n\n![Morda tudi zaradi klobas, ki so se ravno dobro spekle, ko je ven pokukal.](https://jknm-novice.s3.eu-central-003.backblazeb2.com/skozi-ozino-cinka-10-07-2018/6.jpg)\n\nLažje sem odšel na morje in komaj čakam na nove jamarske dogodivščine!\n\nFoto: Damijan Šinigoj\n\n<video align=\"center\" src=\"https://www.youtube.com/embed/svK14xHSqx8\" width=\"80%\" isUpload=\"true\" />\n\n<video align=\"center\" src=\"https://www.youtube.com/embed/XvYUVMjH2vE\" width=\"80%\" isUpload=\"true\" />"
  },
  {
    "id": 501,
    "markdown": "# Zabojček v jami na Stojni\n\nPred kratkim sem na Stojni, hribu nad Kočevjem, raziskal izvirno jamo Korita. Jama se odpira ob nekoliko slabši gozdni cesti. Na vhodu vanjo je narejena betonska pregrada, pod cesto pa velik betonski rezervoar, ki je bil v času obiska poln vode. Voda iz rezervoarja polni leseno korito, ki je že precej strohnelo.\n\n![Vhod v jamo. Pred vhodom je betonska pregrada.](https://jknm-novice.s3.eu-central-003.backblazeb2.com/zabojcek-v-jami-na-stojni-06-08-2018/slika_1.jpg)\n\n![Rezervoar pod cesto.](https://jknm-novice.s3.eu-central-003.backblazeb2.com/zabojcek-v-jami-na-stojni-06-08-2018/slika_2.jpg)\n\n![Že preperelo leseno korito pod rezervoarjem.](https://jknm-novice.s3.eu-central-003.backblazeb2.com/zabojcek-v-jami-na-stojni-06-08-2018/slika_3.jpg)\n\nVse kaže, da je izvir že dolgo izven uporabe. Kdaj je bil zgrajen in kdo ga je uporabljal? Sprana skalnata struga niz pobočja pod jamo kaže, da je občasno tu precej vode. Za vhodom v jamo je ozek meandrast rov, spodaj širok 20 cm, zgoraj pa 30.\n\n![Za vhodom se nadaljuje ozek meandrast rov.](https://jknm-novice.s3.eu-central-003.backblazeb2.com/zabojcek-v-jami-na-stojni-06-08-2018/slika_4.jpg)\n\nPo treh metrih rov kolenasto zavije. Po metrski stopnji se povzpnemo v ozek in nizek rov. V nadaljevanju je širok le 30 cm, visok pa 40 cm, zato je treba naprej po trebuhu.\n\n![Ozek rov v nadaljevanju.](https://jknm-novice.s3.eu-central-003.backblazeb2.com/zabojcek-v-jami-na-stojni-06-08-2018/slika_5.jpg)\n\nNa koncu rova, kjer rov zavije v še nižji prostor, sem v stropni razpoki zagledal zagozden zabojček, širok približno 25 cm. Visoke vode ga najbrž ne dosežejo. V stranicah zaboja so nekakšne figure, ne vem pa kaj pomenijo.\n\n![V stropni razpoki sem zagledal zabojček.](https://jknm-novice.s3.eu-central-003.backblazeb2.com/zabojcek-v-jami-na-stojni-06-08-2018/slika_6.jpg)\n\nKo sem prejel za stranico, mi je kar ostala v roki. Torej precej preperela zadeva, kar kaže, da je zaboj že precej let v jami. Ko sem zaboj odprl, pravzaprav se je že sam, so me iz zaboja pogledale velike modre oči, široko odprta usta, blond lasje, torej glava lutke v naravni velikosti.\n\n![Iz zaboja so me pogledale široko odprte modre oči…](https://jknm-novice.s3.eu-central-003.backblazeb2.com/zabojcek-v-jami-na-stojni-06-08-2018/slika_7.jpg)\n\n![….in široko odprta usta.](https://jknm-novice.s3.eu-central-003.backblazeb2.com/zabojcek-v-jami-na-stojni-06-08-2018/slika_8.jpg)\n\nSeveda sem takoj ugotovil, da gre za napihljivo lutko za seks. Telo lutke je bilo skrbno zloženo, a se mi je nekako upiralo, da bi lutko izvlekel iz zaboja ter pregledal vse pritikline oz. vse kar zraven paše. Po izhodu iz jame sem lutko še enkrat fotografiral.\n\n![Po izhodu iz jame sem lutko še enkrat fotografiral. Malo zooma, pa sem videl, kako je žalostna, ker je ponovno ostala sama.](https://jknm-novice.s3.eu-central-003.backblazeb2.com/zabojcek-v-jami-na-stojni-06-08-2018/slika_10.jpg)\n\nZaboj sem pustil v jami, mogoče ga bodo visoke vode prinesle na plano. Vedno bo ostalo vprašanje, kdo je moral skriti zaboj v jamo in zakaj.\n\n## Dodatek 4. september 2018\n\nMesec dni po najdbi zabojčka v jami sem se ponovno odpravil\nv izvirno jamo Korita ter prinesel lutko iz jame. Je bila precej umazana.\n\n![»Pupa« takoj po iznosu iz jame.](https://jknm-novice.s3.eu-central-003.backblazeb2.com/zabojcek-v-jami-na-stojni-06-08-2018/slika_11.jpg)\n\nZato sem jo malo očedil v koritu pod jamo.\n\n![Malo sem jo očedil v koritu pod rezervoarjem.](https://jknm-novice.s3.eu-central-003.backblazeb2.com/zabojcek-v-jami-na-stojni-06-08-2018/slika_12.jpg)\n\nSveže oprana je zgledala malo bolj urejena. Ugotovil sem, da\nima nekaj razžrtih luknjic, zato je ne bo več možno napihniti. Kaj narediti z\nnjo? Verjetno bo romala v zbiralnik za plastiko, kajti uporabna ni več.\n\n![Sedaj zgleda nekoliko bolj čista.](https://jknm-novice.s3.eu-central-003.backblazeb2.com/zabojcek-v-jami-na-stojni-06-08-2018/slika_13.jpg)\n\n![Lasje so še vedno speti z rdečim trakom.](https://jknm-novice.s3.eu-central-003.backblazeb2.com/zabojcek-v-jami-na-stojni-06-08-2018/slika_14.jpg)"
  },
  {
    "id": 502,
    "markdown": "# Odprava v Gouffre Berger\n\nSkupno sedem vhodov v jamski sistem Gouffre Berger se odpira na vrhu\nvisoke planote Vercors, ki se nahaja severozahodno od mesta Grenoble v\nFranciji. Vhod v jamo so odkrili leta 1953, leta 1957 pa so kot prvi na svetu v\nnjej presegli globino 1000 metrov. V takratnih časih so jamo raziskovali še\nizključno s pomočjo lestvic in karbidnih svetilk. To si skozi današne oči\njamarja zelo težko predstavljamo, saj je uporaba marsikatere moderne opreme za\nnas samoumevna, takrat pa so morali vse težave obiti samo s pomočjo lastne iznajdljivosti\nin neverjetne vztrajnosti. Tedanje raziskovanje je izredno slikovito opisano v\nknjigi <a href=\"https://plus.si.cobiss.net/opac7/bib/30758401\" target=\"_blank\">Operacija -1000</a>, avtorja Jeana Cadouxa.\nDanes je po nekaj preplavanih sifonih sistem globok -1271 metrov in dolg 31,2\nkilometra.\n\nFrancoski jamarji, na čelu z legendarnim Remy Limagnejem, že vrsto let\norganizirajo tabor z glavnim namenom čiščenja smeti iz jame, ki so nastale kot\nposledica več kot 60 let raziskav v jami. Kljub vsemu pogumu prvih\nraziskovalcev so žal takrat nasploh v družbi veljali drugačni ekološki\nstandardi in neuporabne stvari so jamarji enostavno zakopali na različna mesta\nv jami. Sedaj se trudijo, da bi vse te nakopičene smeti iznesli iz jame in rezultati\nso že vidni, saj je v jami prisotnih le še malo smeti. Ideja, da bi se taboru\npridružili tudi člani JKNM sega nekaj let nazaj, vendar je dokončno dozorela\nšele letos. Po nekaj kadrovskih zamenjavah, se je na kocu izoblikovala skupina\nosmih jamarjev z željo po obisku jame Berger.\n\n![](https://jknm-novice.s3.eu-central-003.backblazeb2.com/odprava-v-gouffre-berger-22-08-2018/slika_2.jpg)\n\nAnže, Matija, Jasna, Aleš, Jure, Tomaž in Klemen smo predstavljali\njedro iz JKNM, pridružil pa se nam je tudi Leopold iz Jamarskega kluba Krka. Na\npot smo se odpravili 7. avgusta, po dnevu premora od Kaninskega tabora. Na tem\nmestu bi se rad zahvalil Jamarski zvezi Slovenije in Jamarski reševalni službi\nJZS, ki nam je omogočila uporabo reševalnega kombija, kar nam je izredno\nolajšalo pot. Začetek je bil kot po navadi malce počasnejši, saj so se naši\nčlani razširili skoraj po celi Sloveniji in smo jih morali vse pobrati po poti,\nvendar smo kmalu ujeli zmagovalni ritem hitrih menjav šoferjev ter prispeli na\nnaš cilj po 12-ih urah vožnje. Iz Grenobla smo se vzpeli na planoto Vercors do\nvasi Meaudre, kjer smo se nastanili v kampu, ki je bil baza našega tabora. Tam\nsmo se povezali z Remyjem in se dogovorili, da obisk jame načrtujemo za petek,\nsaj je bilo za sredo in četrtek napovedano slabo vreme. Sredo smo zato\nizkoristili za aklimatizacijo po dolgi vožnji. Ena skupina v sestavi Jasna,\nMatija, Jure in Leopold so obiskali vodoravno vodno jamo Grotte de Bournillon,\ndruga skupina v sestavi Anže, Tomaž, Aleš in Klemen pa smo se namenili v\nplezališče Lans-en-Vercors, kjer smo obnovili svoje zarjavelo plezalsko znanje.\nKljub slabi vremenski napovedi ta dan, razen rahlega posameznega pršenja, ni\npadlo nobene omembe vredne količine vode.\n\n![](https://jknm-novice.s3.eu-central-003.backblazeb2.com/odprava-v-gouffre-berger-22-08-2018/slika_1.jpg)\n\n![](https://jknm-novice.s3.eu-central-003.backblazeb2.com/odprava-v-gouffre-berger-22-08-2018/slika_3.jpg)\n\nV četrtek smo se zbudili v deževno jutro in padavine skoraj niso\nprenehale do večera. Odhod v jamo v takem vremenu bi bil nesmiseln, zato ta dan\nv jamo ni vstopil nihče. Mi smo turobno vreme izkoristili za pripravo opreme za\nobisk jame, načrtovan za naslednji dan. Popoldne smo obiskali še turistično\njamo <a href=\"https://www.visites-nature-vercors.com/fr/choranche/decouvrez-choranche/\" target=\"_blank\">Grotte de Choranche</a>,\nki ponuja res bogato jamsko okrasje, v jami pa gostijo tudi več primerkov\nčloveške ribice, za katere s ponosom povedo, da so jih pripeljali iz slovenske\nPostonjske jame.\n\n![](https://jknm-novice.s3.eu-central-003.backblazeb2.com/odprava-v-gouffre-berger-22-08-2018/slika_9.jpg)\n\n![](https://jknm-novice.s3.eu-central-003.backblazeb2.com/odprava-v-gouffre-berger-22-08-2018/slika_10.jpg)\n\nV petek je napočil dan odločitve in budilke smo nastavili na 5. uro\nzjutraj, saj naj bi celotni obisk jame trajal okoli 21 ur, k temu lahko še\nprištejemo 1 uro peš dostopa do in od jame, ter okoli 40 minut vožnje do in od izhodišča,\nskupaj torej več kot 24 ur neprekinjene aktivnosti. Zjutraj smo iz kampa\nodrinili po časovnici in sledili navodilom Googla do našega izhodišča, vse do\ntakrat, ko nas je prijazni glas gospe Googlove usmeril na strmi kolovoz.\nZačudeni smo buljili v zemljevid in po nekaj poizkusih končno našli pravo pot,\nkar nam je ukradlo še pol ure vožnje. Z rahlo zamudo smo prispeli do\nparkirišča. Trdno odločeni, da nadoknadimo zamudo, smo se usmerili na pot do\nvhoda ter sledili tekstovnim navodilom organizatorja. Vse je teklo kot\nnamazano, dokler nismo prišli do zadnjega odseka poti, kjer bi morali slediti\nkamnitim možicem vse do vhoda. Tu so se stvari malo zapletle. Po nekaj minutah\nsmo prišli do novih oznak, ki so nas vodile do konca poti. Tam so se obrnili,\nnašli druge oznake ter se po nekaj minutah hoje znašli nazaj na markirani poti.\nPonovno smo se orientirali in po dveh urah tavanja končno našli vhod v jamo.\nPot nam je tako vzela še dodatno 1 uro. Prav bal sem se, kako se bomo zgubljali\nšele v jami.\n\n![](https://jknm-novice.s3.eu-central-003.backblazeb2.com/odprava-v-gouffre-berger-22-08-2018/slika_4.jpg)\n\n![](https://jknm-novice.s3.eu-central-003.backblazeb2.com/odprava-v-gouffre-berger-22-08-2018/slika_5.jpg)\n\n![](https://jknm-novice.s3.eu-central-003.backblazeb2.com/odprava-v-gouffre-berger-22-08-2018/slika_7.jpg)\n\n![](https://jknm-novice.s3.eu-central-003.backblazeb2.com/odprava-v-gouffre-berger-22-08-2018/slika_8.jpg)\n\n![](https://jknm-novice.s3.eu-central-003.backblazeb2.com/odprava-v-gouffre-berger-22-08-2018/slika_11.jpg)\n\nV jamo je prva vstopila skupina v zasedbi Anže, Leopold, Aleš in Klemen,\nki je imela cilj spustiti se do dna, če bi razmere to dopuščale. Obisk jame do\nglobine 640 metrov je namreč skoraj v vseh razmerah mogoč, nadaljevati pa je\nmožno le, če so vodne razmere v jami ugodne. Glede na deževje prejšnjega dne,\nsmo bili kar malo skeptični. Vendar smo se po pogovoru z Remyjem dogovorili, da\nnadaljujemo do dna jame v primeru ugodnih razmer, v nasprotnem pa se obrnemo.\nNa poti nam je šlo kar dobro in hitro smo dosegli kritični odsek imenovan Les\nCoufinades na globini 640 metrov. Tam je potrebno premagati vodni kanjon s\npomočjo prečnic, napetih na stenah le nekaj metrov nad vodo. Na našo veliko\nsrečo smo lahko ugotovili, da je narasla voda od deževja že toliko upadla, da\nnam je omogočila varno nadaljevanje proti dnu. Vseeno pa to ni pomenilo\nbrezskrbnega nadaljevanja, saj so bili najtežji odseki jame šele pred nami.\nKljub vsemu smo se izognili vsem pastem načetih vrvi in milo rečeno dvomljivemu\nopremljanju ter se prebili do globine 1100 metrov. To je bil poseben trenutek\nza Anžeta, Aleša in Leopolda, saj so prvič presegli magično mejo 1000 metrov.\n\n![](https://jknm-novice.s3.eu-central-003.backblazeb2.com/odprava-v-gouffre-berger-22-08-2018/slika_12.jpg)\n\n![](https://jknm-novice.s3.eu-central-003.backblazeb2.com/odprava-v-gouffre-berger-22-08-2018/slika_13.jpg)\n\nSifona na globini 1122 metrov nam ni uspelo doseči, saj bi za to morali\nzaplavati v vodni kanjon. Srečni zaradi dosežene globine smo si privoščili\ntopel obrok, a misli so nam že začele uhajati k poti nazaj na površje. Kmalu\nsmo pospravili opremo ter se začeli vračati. Po poti smo pobrali še eno vrečo\nsmeti in karbidnega apna in se v zmernem tempu vzpenjali proti izhodu. V zadnjih\n250 metrih plezanja po vrveh se je začel čutiti napor celotne poti, saj nam je\ntempo kar dobro padel. Na površje smo pogledali ob 5. uri zjutraj, po skupno\nslabih 20-tih urah jamarjenja. Tam smo preverili vpisno knjigo in zadovoljni\nopazili, da je tudi druga skupina (Jasna, Matija, Tomaž in Jure) srečno prišla\niz jame. V jamo so vstopili za nami in se odpravili do globine 600 metrov, kar\nje bila za Jasno, Tomaža in Jureta rekordna globina.\n\n![](https://jknm-novice.s3.eu-central-003.backblazeb2.com/odprava-v-gouffre-berger-22-08-2018/slika_14.jpg)\n\nV soboto smo polovico dneva prespali, popoldne pa izkoristili še za\nsušenje, urejanje in pospravljanje opreme. V nedeljo nas je čakala le še pot v\ndomovino in zadnji smo prispeli na cilj pred klubske prostore ob 20. uri.\nIzkušnje, pridobljene na tej odpravi so za vse člane izredno dragocene. Marsikaj\nnovega smo se naučili o jamarstvu, skupinskemu duhu in premagovanju preprek v\nglavah. Na tem mestu bi se zahvalil Jamarskemu klubu Novo mesto, ki nam je\nomogočil to izkušnjo, Jamarski zvezi Slovenije in Jamarski reševalni službi JZS\nza izposojo kombija, ter Remyju in njegovim sodelavcem za entuzijazem pri\norganizaciji vsakoletnega jamarskega tabora.\n\n![](https://jknm-novice.s3.eu-central-003.backblazeb2.com/odprava-v-gouffre-berger-22-08-2018/slika_15.jpg)\n\n![](https://jknm-novice.s3.eu-central-003.backblazeb2.com/odprava-v-gouffre-berger-22-08-2018/slika_16.jpg)\n\n![](https://jknm-novice.s3.eu-central-003.backblazeb2.com/odprava-v-gouffre-berger-22-08-2018/slika_17.jpg)\n\nNa odpravi smo sodelovali Anže Tomšič, Matija Gašperšič, Jasna Šinigoj,\nAleš Cvelbar, Jure Novak, Tomaž Žekar, Leopold Bregar (JK Krka) in Klemen Mihalič.\n\nFotografije: Anže Tomšič, Leopold Bregar"
  },
  {
    "id": 477,
    "markdown": "# Čaganka proti –500 m\n\nNajgloblje dolenjsko brezno Čaganko smo zadnje čase kar malo zanemarili. Zadnja resna akcija je bila še v maju. Pa saj je razumljivo, proti koncu leta 2016 smo v decembru v njej tičali skoraj vsak dan, pa tudi prek leta smo jo obiskovali dokaj intenzivno, saj se je odpirala in smo imeli veselje. Potem se je pa rahlo zaprla, oziroma pokazala zobe … Konec junija sem z Erkijem skočil na dno, da sva napeljala vodovod v Kalahariju, potem je raziskovanje po dolgih intenzivnih letih kar malo zaspalo.\n\nPred prvonovembrskimi prostimi dnevi pa je zadevo v roke vzel naš predsednik Zdravko, ki v Čaganki še ni bil, ter organiziral večjo akcijo. Širjenje v perspektivnem, vendar nadvse napornem Južnem rovu, razbitje stropa na vrhu kamina Game Over, širjenje na dnu v aktivnem meandru skoraj pol kilometra pod zemljo, širjenje v fosilnem sifonu Kalaharija nekaj deset metrov nad trenutnim dnom, plus možnost »turističnega« obiska bivaka v Severnem rovu, kamor bi bilo treba odnesti večje količine težke jamarske robe. Sem se bal, da bomo hodili en po drugem, a je bil na srečo odziv, kakršen je bil. Nikakršen, torej.\n\nV soboto, 28. oktobra, sva se proti večeru na dno spustila z Anžijem. Do bivaka v Kalahariju sva potrebovala dobri dve uri, kar letela sva dol. Nekaj sva pojedla, okoli polnoči sva bila že na trenutnem dnu. Sva se lotila trde skale, a že po nekaj minutah se je trda skala lotila Anžija in mu poškodovala prst. Celo tako močno, da mu je bilo kar slabo in sem naloge širitelja na dnu prevzel jaz. Ker se je vmes tudi ura s poletnega na zimski čas premaknila, kar seveda nisva opazila, sva delala uro dlje, kot sva načrtovala - skoraj sedem ur. Kar se je potem poznalo pri vrnitvi v bivak v Kalahariju, kjer sva se namenila prespati in obnoviti moči pred vrnitvijo na površje. Ko sva po rovu, ki sta ga najpogosteje širila Klemen in Anže, dobesedno crkovala, predvsem jaz, sva iskala razno razne izgovore, zakaj je temu tako. Prav zmerjala sva se, da sva amaterja, ker si dol nisva vzela hrane, pijače pa premalo (tudi prve pomoči recimo ne, je za Anžetov prst čakala v bivaku) in ker sva garala predolgo, zato sva v bivak z veliko muko prisopihala šele v nedeljo okoli osme ure zjutraj. Obema je bilo slabo, a šesturni spanec je pomagal, pa hrana pred odhodom ven tudi, tako da martr proti površju ni bil prehud, sva ven pokukala po dobrih petih urah. Na Jasnine makarone z mesnim ragujem. Anži še v nedeljo, jaz že v ponedeljek.\n\n![Neprimerno mesto za prezimovanje netopirja v Kalahariju.](https://jknm-novice.s3.eu-central-003.backblazeb2.com/caganka-proti-500-m-07-11-2017/1.jpg)\n\n![Okrepčilo pred tlako na trenutnem dnu.](https://jknm-novice.s3.eu-central-003.backblazeb2.com/caganka-proti-500-m-07-11-2017/2.jpg)\n\n![Meander, skoraj 500 m pod površjem.](https://jknm-novice.s3.eu-central-003.backblazeb2.com/caganka-proti-500-m-07-11-2017/3.jpg)\n\n![Poškodba globoko pod zemljo ponavadi ni šala.](https://jknm-novice.s3.eu-central-003.backblazeb2.com/caganka-proti-500-m-07-11-2017/4.jpg)\n\nAnže se je kar domov odpeljal, s sestro sva pa v bivaku prespala in v ponedeljek dopoldne na prijetnem sončku s kavico pričakala predsednika Zdravka in Klemna. Zdravko se je namenil prvič obiskati Čaganko, Jasna si je nameravala mišice malce pretegniti, Klemen naj bi pa elektriko v bivaku popravil. Jaz naj bi se pa pripravljal na torkovo plezanje kamina z Grdinom, a mi je bilo popolnoma jasno, da fizično tega ne bom sposoben in sem prijatelju že poslal sporočilo, da ne bova plezala, zato sem se kar Jasni in Zdravku pridružil. Smo se seniorska sekcija JKNM spustili v Sedemdesetmetrco, si tam čestitali, da še nismo za v odpis in pohiteli na mesnine z žara, s katerimi nas je pričakal Klemen. Malo smo še poklepetali, da tudi masovne akcije več niso, kar so bile, malo še pospravili in odpeketali domov.\n\n![Čaganka vedno umaže.](https://jknm-novice.s3.eu-central-003.backblazeb2.com/caganka-proti-500-m-07-11-2017/5.jpg)\n\n![Seniorska sekcija JKNM.](https://jknm-novice.s3.eu-central-003.backblazeb2.com/caganka-proti-500-m-07-11-2017/6.jpg)\n\n![Predsednik prvič v Čaganki.](https://jknm-novice.s3.eu-central-003.backblazeb2.com/caganka-proti-500-m-07-11-2017/7.jpg)\n\nKer pa globina 500 m zdaj res ni več oddaljena, je tako rekoč na dosegu roke, saj sva z Anžetom v meandru potegnila skoraj 25 dolžinskih in nekaj globinskih metrov in se je prej nadvse visok meander znižal na višino človeka, sta se ta vikend za akcijo odločila še Klemen in Tičar. To, da je Igor Vidmar v Dolenjskem listu rezerviral prostor za članek o prebitju magične polkilometrske meje, seveda pri njuni odločitvi za akcijo ni imelo nobene vloge.\n\nKlemen in Tičar sta se na dno podala 4. novembra, v soboto zjutraj, ker je bilo sestri kondiciranje teden dni prej tako všeč, je pa tokrat pripeljala še Dejana in sina Blaža in smo ponovili spust v Sedemdesetmetrco. Do tja smo prišli verjetno v istem času kakor prijatelja na dno, a glede na to, da ima Blaž šele 14 let, Dejan pa verjetno še nekaj več kilogramov preveč, hitrostnih rekordov nismo lovili …\n\n![Blažu je bila Čaganka všeč.](https://jknm-novice.s3.eu-central-003.backblazeb2.com/caganka-proti-500-m-07-11-2017/8.jpg)\n\nŠe po sončku smo mesnine spekli, nakar so odšli domov, jaz sem se pa h knjigi spravil, ker sem se odločil v bivaku počakati, da Klemen in Tičar v nedeljo ven prideta, da ju pričakam s kosilom.\n\nSem užival v branju (da mi misli niso uhajale k medvedom, ki ponavadi v mraku v gozdu prežijo za vsakim drevesom), ko se je oglasil vox, jamski telefon. Sem ošvrknil uro in mi je bilo takoj jasno, da nekaj ni, kakor bi moralo biti, saj se je šele dobro znočilo. Klemen je iz Kalaharija, torej kakšnega pol kilometra pod mano, sporočal, da sta z delom zaključila. Seveda me je zanimalo, zakaj, kajti nameravala sta tako kakor midva z Anžetom teden dni prej delati, dokler energije v vrtalnikovih baterijah ne porabita. Kar bi pomenilo dobrih šest, sedem ur. In je povedal, da sta delala v nizkem dolgem meandru, ki je pravzaprav že bolj cev kakor meander, ki pa očitno ni dovolj prepihan in sta se zastrupila z ogljikovim monoksidom. Da sta se komaj privlekla do bivaka v Kalahariju!\n\nKo je opisoval simptome, je bilo, kakor da razlaga, kako sem se jaz počutil teden dni prej tam dol in nenadoma mi je postalo za nazaj vse jasno! V ozkem, nizkem in neprepihanem prostoru smo predolgo delali!\n\n![Zastrupljena vesela na površju.](https://jknm-novice.s3.eu-central-003.backblazeb2.com/caganka-proti-500-m-07-11-2017/9.jpg)\n\nOgljikov monoksid potrebuje vsaj osem ur, da zapusti organizem, zato sta se spravila k počitku, zjutraj pa sta na hitro skočila po opremo, ki sta jo pustila spodaj in se napotila proti površju. Nekaj čez tretjo popoldan v nedeljo sta na sonček pokukala, ko je bil moj golaž najbolj okusen …&nbsp;V bodoče bomo malce bolj pozorni pri delu v neprepihanih prostorih, pa CO meter bomo kupili, smo sklenili, zagotovo še letos bomo pa spet na dno skočili, da vidimo, kaj nam Čaganka tako zelo skriva …&nbsp;Klemen bo pa v dodatku napisal, kaj sploh je CO in kako se ne zastrupiti z njim.\n\nDamijan Šinigoj, Klemen Mihalič, Anže Tomšič, Jasna Šinigoj, Dejan Šenet, Blaž Šenet, Zdravko Bučar (vsi JKNM), Jure Tičar (JK Brežice)."
  },
  {
    "id": 479,
    "markdown": "# Ob 55 letnici kluba: pet plodovitih let\n\nV\nsoboto, 18. novembra 2017, smo v galeriji Simulaker v Novem mestu s slavnostno sejo\nobeležili 55 let delovanja Jamarskega kluba Novo mesto. S poročili,\npredstavitvijo Čaganke, čiščenja jam, predstavitvijo publikacije Dolenjski kras\n7 (DK7) in podelitvijo klubskih priznanj. Jamarski klub Novo mesto je bil\nustanovljen 16. novembra 1962 na pobudo zdravnika, alpinista in jamarja dr. Uroša Tršana,&nbsp;ki je postal tudi prvi predsednik. V vseh teh 55 letih je klub\nprehodil pomembne korake.\n\n![Del publike na slavnostni seji.](https://jknm-novice.s3.eu-central-003.backblazeb2.com/ob-55-letnici-kluba-pet-plodovitih-let-24-11-2017/jknm_55_let_007.jpg)\n\n![V prvi vrsti z leve: Andrej Hudoklin, Zdravko Bučar, Alojz Medle, Danilo Breščak ter Igor Benko.](https://jknm-novice.s3.eu-central-003.backblazeb2.com/ob-55-letnici-kluba-pet-plodovitih-let-24-11-2017/jknm_55_let_004.jpg)\n\n## <b>Čaganka, Life Kočevsko, DK 7</b>\n\nNa\nslavnostni seji je Klemen Mihalič&nbsp;predstavil najglobljo dolenjsko jamo\nČaganko. V devetih letih od odkritja leta 2008 nas od globine 500 metrov loči\nle še nekaj metrov, raziskali smo kilometre rovov, preplezali kar 178 metrov\nvisok kamin, kar je izjemen dosežek. V Čaganki in zaradi nje pa smo razvili\nuporabo novih metod merjenja in dokumentiranja jam ter tudi 3 D snemanj\npodzemnih objektov (Tomaž Grdin).\n\n![Klemen Mihalič.](https://jknm-novice.s3.eu-central-003.backblazeb2.com/ob-55-letnici-kluba-pet-plodovitih-let-24-11-2017/jknm_55_let_012.jpg)\n\n![Tomaž Grdin.](https://jknm-novice.s3.eu-central-003.backblazeb2.com/ob-55-letnici-kluba-pet-plodovitih-let-24-11-2017/jknm_55_let_015.jpg)\n\nPredsednik\nZdravko Bučar je predstavil čiščenje jam v okviru projekta Life Kočevsko,\nv sklopu katerega smo očistili tri jame in iz katerih\nsmo izvlekli 133 m<sup>3</sup> metrov odpadkov s skupno maso 58 ton. Skupaj pa\nsmo si ogledali tudi film Tomaža Grdina o čiščenju teh jam.\n\n![Zdravko Bučar.](https://jknm-novice.s3.eu-central-003.backblazeb2.com/ob-55-letnici-kluba-pet-plodovitih-let-24-11-2017/jknm_55_let_006.jpg)\n\nŠe posebej je bila\nodmevna predstavitev zbornika Dolenjski kras 7, ki sta ga uredila Andrej\nHudoklin (urednik, na slovesni seji je predstavil publikacijo) in Marko\nPršina (likovni urednik in oblikovalec). V zborniku nastopa kar 19 avtorjev\ntekstov. V bistvu je bila dovolj zgovorna že napoved predstavitve, ki jo je\nizrekel voditelj slavnostne seje Tomaž Bukovec: »Imel sem priložnost\nprebrati delovno verzijo publikacije in tekste sem prebral na mah. Danes pa sem\njo prvič videl in zaradi oblikovanja in fotografij ostal brez besed.«\n\n![Marko Pršina in Andrej Hudoklin med predstavitvijo Dolenjskega krasa 7.&nbsp;Foto Tomaž Grdin.](https://jknm-novice.s3.eu-central-003.backblazeb2.com/ob-55-letnici-kluba-pet-plodovitih-let-24-11-2017/jknm_55_let_029.jpg)\n\n![Voditelj Tomaž Bukovec.](https://jknm-novice.s3.eu-central-003.backblazeb2.com/ob-55-letnici-kluba-pet-plodovitih-let-24-11-2017/jknm_55_let_013.jpg)\n\n## <b>Priznanja</b>\n\nProgram smo zaključili\ns podelitvijo priznanj. Le te so prejeli: arheolog Matija Črešnar za sodelovanje pri raziskavah v Cvingerski jami; Alenka Lakner&nbsp;za podporo pri raziskovanju na Poljanski gori (Alenka je\nlastnica bifeja, ki je postal stalna točka pred in po vrnitvi iz Čaganke, tam\nsmo pripravili tudi predstavitev jame); JK Brežice za sodelovanj pri\nskupnih raziskavah v Črni Gori; JK Krka&nbsp;za delo pri obuditvi Dolenjskih\njamarskih taborov; Marija Mihelič za sodelovanje pri projektu Life\nKočevsko (strokovna delavka, zadolžena za projekt Life na občini Kočevje); Melita in Boštjan Jarc za sodelovanje pri čiščenje jam, posebej Mišnice (Melita\nje bila pobudnica čiščenja jame Mišnica, Boštjan pa je strojnik na tovornjaku z\ndvigalom, ki stalno sodeluje pri vseh akcijah čiščenja); Društvo za raziskovanje jam Ljubljana za sodelovanje v projektu Life Kočevsko; Mitja Prelovšek&nbsp;za sodelovanje pri popisu in čiščenju jam (dr. Prelovšek je znanstveni\nsodelavec Inštituta za raziskovanje krasa) ter Vanja Janežič&nbsp;za izdelavo KATJE, mobilnega katastra jam. KATJA je\nbodočnosti sodobnega terenskega katastra jam in pripomočka za odkrivanje novih\nv Sloveniji in širše.\n\nPriznanja\nje podelil predsednik JK Novo mesto Zdravko Bučar, ki je izročil tudi priznanja\nčlanom kluba. Prejeli so jih: Borivoj Ladišić za vrhunske rezultate pri\nraziskovanju novih objektov in pregledovanju že znanih; Srečko Vidic za\nvrhunske rezultate pri raziskovanju novih objektov; Aleksander Vidrih za\nvrhunske rezultate pri raziskovanju novih objektov; Klemen Mihalič za\nobuditev Dolenjskega jamarskega tabora in raziskovanje v ekstremnih razmerah; Damijan\nŠinigoj za koordinacijo raziskovanj v Čaganki in za raziskovanje v\nekstremnih razmerah; Tomaž Grdin za uvedbo novih tehnik pri merjenju jam\nin foto ter filmske produkcije; Andrej Hudoklin za velik prispevek na\npodročju varovanja okolja in urejanja Dolenjskega krasa 7; Andrej Gašperič\nza dolgoletno vodenje blagajne in raziskovalno delo; Anže Tomšič za\nuspešno delo gospodarja in raziskovanje v ekstremnih razmerah; Jože Tomšič\nza koordinacijo dela na Kaninu in uvajanje novih tehnik pri raziskovanju jam\nter Jasna Šinigoj za vodenje in izvedbo gurmanske oskrbe na vseh akcijah.\n\nProgram smo zaključili s posebno slovesnostjo. Ustanovna člana JK\nNovo mestu Lojze Medle in Danilo Breščak sta ob prisotnosti vseh\nprisotnih dosedanjih predsednikov JK Novo mesto (Andrej Hudoklin, Marko\nPršina, Mihael Rukše, Tanja Rukše, Jože Tomšič in Klemen Mihalič) podelila\npriznanje aktualnemu predsedniku kluba Zdravku Bučarju. Uspešnost Jamarskega\nkluba Novo mesto je rezultat stalnega nadgrajevanja in sodelovanja vseh članov\nin predsednikov.\n\n![Tomaž Bukovec (desno) predstavlja vse dosedanje predsednike kluba. Priznanje Zdravku Bučarju sta podelila Lojze Medle (četrti z leve) in Danilo Breščak (četrti z desne). Foto Tomaž Grdin.](https://jknm-novice.s3.eu-central-003.backblazeb2.com/ob-55-letnici-kluba-pet-plodovitih-let-24-11-2017/jknm_55_let_047.jpg)\n\n## <b>Ambiciozne cilje smo dosegli</b>\n\nNaj ta zapis končamo kar z\nuvodnimi besedami predsednika JK Novo mesto Zdravka Bučarja in predsednika Jamarske zveze Slovenije Igorja\nBenka. »Med pospravljanjem doma mi je v roke zašel blaten zvezek, tak, kot\nga običajno vzamem v jamo, ko jo merim. Ko sem ga odprl, sem namesto skice z\nvizurami našel cilje kluba, stavke, ki sem jih napisal pred skoraj tremi leti, ko\nsem ponovno prevzel vodenje kluba. Poslanstvo - dokumentirano raziskovanje kraškega\npodzemlja, vizija - postati najboljši jamarski klub v Sloveniji, cilji -\nraziskati jamo, globljo od 500 m, izdati Dolenjski kras 7, vsako leto očistiti\nnajmanj eno onesnaženo jamo, usposobiti in zadržati najmanj enega novega\njamarja na leto. Mogoče so se ti stavki pred tremi leti slišali ambiciozno,\ndanes pa niso daleč od realizacije.&nbsp;Čaganki\nmanjka do 500 m samo še nekaj metrov, Dolenjski kras 7 je pred vami, v zadnjih\ntreh letih smo očistili štiri izredno zahtevne jame. Med prisotnimi je lepo\nštevilo jamarjev in jamark, ki so se klubu pridružili v tem času in še vedno\nvztrajajo. Tega ali smo najboljši ali nismo, pa ne bomo nikoli izvedeli, ker v\njame ne hodimo zaradi tekmovanja, ampak zaradi lastnega užitka. Točen pregled\nvsega, kar smo naredili v zadnjih petih letih, je pred vami v DK7, vseeno pa\nbom izpostavil nekaj največjih dosežkov. Na prvem je raziskovanje jam, kjer so\nnam dali nov zagon LIDAR in nove tehnologije za širjenje ožin in plezanje\nkaminov. Tako se je povečalo število novo registriranih jam in tudi doseganje\nvečjih globin. Izrazito se to odraža v novih delih Čaganke, na Kaninu in na\nKočevskem. Samo par številk: do konca 2016 smo po uradnih podatkih katastra registrirali\n1295 novih jam, od tega 385 jam v zadnjih petih letih. Zanimiv je še en\npodatek: med raziskanimi jamami, ki smo jih registrirali v Sloveniji, je samo\n17 globljih od 100 m, od tega jih je bilo 7 registriranih v zadnjih 3 letih. Ne\nraziskujemo samo v Sloveniji, šli smo v Bosno, Črno Goro ter v daljno Mehiko.\nDrugo področje je evidentiranje in čiščenje onesnaženih jam, kjer smo bili zelo\nučinkoviti pri čiščenju Mišnice in vseh treh jam v okviru projekta Life\nKočevsko ter s tem pridobili znatna sredstva. Tretje področje je merjenje in\ndokumentiranje jam, kjer smo že tako znani po vzorčnih zapisnikih, postali pa\nsmo še piloti v 3D risanju načrtov in izdelavi foto modelov jam. Četrto\npodročje je promocija jamarstva, ki ga izvajamo s stalnim pojavljanjem v\nmedijih, izdajanjem lastnih publikaciji, pripravo razstav in s spletno stranjo.\nNe smemo pa pozabiti na izobraževanje, ki je naša stalnica - organizacija\njamarske šole in izpitov, na novo oživljenih Dolenjskih jamarskih taborov in sodelovanja\nv JRS. Veliko pa pove tudi število naših akcij. Lani smo jih zabeležili 209 ali\n4 na teden, letos pa že 323 ali 7 na teden. Popolnoma novo področje, ki je\nmočno povezano z raziskovanjem jam in že daje rezultate, pa je mobilni kataster\njam, ki smo ga poimenovali KATJA. No, pa smo pri prihodnosti. Kaj nam bo\nprineslo prihodnjih pet let? Bo to 1000 metrca, naša 2 tisoča registrirana\njama, 100 odstotna pregledanost izbranih terenov, digitaliziran kataster, pet\nnovo očiščenih jam, nov film, nov Dolenjski kras, nova spletna stran ali\nodmeven dosežek v tujini? Vsega tega ne bi bilo in ne bo, brez vas, drage\nkolegice in kolegi, ki imate toliko idej in energije, da te ideje uresničujete. Naj te ideje še naprej vrejo na dan, da bomo lahko\nraziskovali še dlje in globlje v čudoviti kraški svet,« je spregovoril Zdravko Bučar. Predsednik Jamarske zveze Slovenije Igor Benko&nbsp;pa mu je kot odgovor na njegovo\nneodgovorjeno vprašanje dejal, da je Jamarski klub Novo mesto nesporno\nnajboljši jamarski klub v Sloveniji in da se vsi ostali od novomeški jamarjev\nlahko samo učijo in jih posnemajo in to na vseh področjih.\n\n![Predsednik JZS Igor Benko.](https://jknm-novice.s3.eu-central-003.backblazeb2.com/ob-55-letnici-kluba-pet-plodovitih-let-24-11-2017/jknm_55_let_009.jpg)\n\nFotografije Marko Pršina."
  },
  {
    "id": 480,
    "markdown": "# Nevarnost zastrupitve z ogljikovim monoksidom v jamarstvu\n\nUporaba motorjev z notranjim izgorevanjem v zaprtih prostorih ponavadi ni najpametnejša ideja. A vendar jamarji  v želji po odkrivanju prehodov v podzemlje velikokrat počnemo prav to – v jamah uporabljamo bencinske vrtalnike, ki pri delovanju proizvajajo ogljikov monoksid, ta pa je v večjih koncentracijah za človeka strupen.\n\nOgljikov monoksid (CO) je plin brez barve in vonja. Nastaja kot stranski produkt pri nepopolnem gorenju ogljika v organskih snoveh. Je malo lažji od zraka in se zato zadržuje v zgornjih plasteh. V zraku je normalna koncentracija CO 0,2 ppm (delcev na milijon), kar je za človeka povsem neškodljivo. Naravni vir nastanka CO so predvsem izbruhi vulkanov in obsežni gozdni požari. Če pa človek v določenem časovnem obdobju vdihuje veliko večje koncentracije, se lahko pojavi zastrupitev s CO. Do zastrupitve pride, ker se CO na hemoglobin veže 230 do 270 krat hitreje od kisika. To zmanjšuje sposobnost krvi za prenos kisika, kar povzroči pomanjkljivo oskrbo tkiv s kisikom. Na to so še posebej občutljivi organi, ki za svoje delovanje potrebujejo veliko kisika – možgani in srce. Poleg tega pa se CO v telesu veže tudi na še nekatere druge encime, kar posledično še dodatno otežuje preskrbo tkiv s kisikom.\n\nKoncentracija CO v krvi in s tem resnost zastrupitve je odvisna od koncentracije CO v vdihanem zraku in trajanja izpostavljenosti kontaminiranega zraka. Izpostavljenost koncentraciji 100 ppm v 4 urah je enaka izpostavljenosti koncentraciji  400 ppm v 1 uri. Na splošno velja, da je izpostavljenost koncentraciji 100 ppm za človeka že nevarna. Toleranca na zastrupitev s CO je različna od človeka do človeka in njegovega zdravstvenega stanja, odvisna pa je tudi od stopnje aktivnosti. Tako je lahko koncentracija CO pri aktivnem človeku tudi do 50 krat višja kot pri spečemu. Zgodnji simptomi zastrupitve s CO pri nenamernih izpostavitvah so glavobol, omotičnost in slabost. Drugi simptomi so lahko zelo različni: zadihanost, bolečine v prsih, bruhanje, bolečine v trebuhu, zmedenost, razdraženost, otopelost, haluciniranje, težave z vidom, inkontinenca urina in blata, sinkopa, krči, koma in na koncu sledi smrt. V laični javnosti prevladuje mnenje, da je koža zastrupljenih s CO obarvana rožnato, vendar so taki primeri zelo redki. Zato se pri prepoznavanju zastrupitve ne zanašajte samo na prisotnost tega znaka.\n\nTabela: Vpliv CO na mirujočega človeka (Wikipedia)\n\n- undefined\n- undefined\n- undefined\n- undefined\n- undefined\n- undefined\n- undefined\n- undefined\n\nV domačem okolju so najpogostejši povzročitelji zastrupitve s CO slabo vzdrževane ali okvarjene peči na trda goriva ali plin, motorji z notranjim izgorevanjem, plinski kuhalniki ter požari v zaprtih objektih. V jamarstvu pa so največkrat vir nastanka CO vrtalniki na bencinski pogon in v določenih primerih tudi eksplozivne snovi. Vrtalniki na motorni pogon so bili veliko v uporabi zlasti pred razvojem litijevih celic, ki so močno povečale avtonomijo baterijskih vrtalnikov. Vendar se ti tudi danes veliko uporabljajo, predvsem v jamah, kjer je dostopnost do električnega omrežja in s tem možnost polnjenja baterij precej zmanjšana (Kanin, Migovec, Molička planina …). Na vaji ekipe za širjenje ožin pri Jamarski reševalni službi so merili koncentracijo CO v zraku. Že po nekaj minutah vrtanja z vrtalnikom na bencinski pogon v slabo prezračeni jami je koncentracija CO narasla na 232 ppm, kar je že veliko preveč za varno delo v jami.\n\n![Po nekajminutnem delu z bencinskim vrtalnikom v slabo prezračenem rovu je koncentracija CO narasla že na 232 ppm. Foto Maks Merela.](https://jknm-novice.s3.eu-central-003.backblazeb2.com/nevarnost-zastrupitve-z-ogljikovim-monoksidom-v-jamarstvu-09-12-2017/slika8_2.jpg)\n\nV prejšnjem stoletju, predvsem pred letom 1990, so se za širjenja jam uporabljale tudi eksplozivne snovi. Poleg razstreliv so za razstreljevanje jamskih rovov uporabljali doma narejene naboje iz brezdimnega ali črnega smodnika. Splošno mnenje med jamarji je bilo, da se pri gorenju smodnika sicer ustvarjajo tudi strupeni plini, ki pa niso nevarni za življenje. To je žal napačno. Pri gorenju črnega in brezdimnega smodnika se v večjih količinah tvori poleg več različnih strupenih plinov tudi CO. Sama hitrost gorenja smodnika (ali gori počasi, ali detonira) ne vpliva na morebitno zmanjšanje nastanka CO. Žal iz tistega obdobja poznamo tudi v Sloveniji nekaj nesreč (tudi s smrtnimi žrtvami) zaradi zastrupitve s CO ali drugimi strupenimi plini, ki so nastali kot posledica miniranja jamskih rovov. Danes se v Sloveniji eksplozivne snovi v jamah uporabljajo le za potrebe reševanja iz jam v okviru skupine za širjenje ožin pri JRS.\n\n![Za širjenje ozkih rovov v jamah se še vedno uporablja tudi bencinski vrtalnik. Foto Damijan Šinigoj.](https://jknm-novice.s3.eu-central-003.backblazeb2.com/nevarnost-zastrupitve-z-ogljikovim-monoksidom-v-jamarstvu-09-12-2017/p8048771_s.jpg)\n\nPrva pomoč pri zastrupitvah s CO je odvisna od stopnje prizadetosti zastrupljenega. Najprej moramo preveriti, ali je varen pristop do zastrupljenega. Zavedati se moramo, da lahko pri visokih koncentracijah CO v zraku hitro izgubimo zavest brez predhodnih znakov in simptomov. Potrebna je čim hitrejša evakuacija zastrupljenega na varno mesto z nekontaminiranim zrakom. V primeru, da je oseba v nezavesti, jo namestimo v stabilni bočni položaj in nadzorujemo dihanje ter morebitno bljuvanje. V primeru, da oseba ne diha, začnemo s temeljnimi postopki oživljanja. Edina terapija pri zastrupljenemu s CO je aplikacija 100 % kisika prek obrazne maske. Ta močno pospeši izločanje CO iz našega telesa, v primerjavi z dihanjem samega zraka (razpolovna doba CO pri dihanju zraka je 6 do 8 ur, pri dihanju 100 % kisika pa 30 – 90 minut). Pri huje zastrupljenih se priporoča tudi uporaba hiperbarične komore, ki izločanje CO še dodatno pospeši (razpolovna doba 25 minut). Če teh možnosti ni na voljo, nam preostane le, da zastrupljenega zaščitimo pred dejavniki okolja in počakamo, da se CO sam izloči iz telesa. Nekje po 12 urah bo oseba z blago zastrupitvijo že sama sposobna za odhod iz jame.\n\nPreventiva pred zastrupitvami s CO je neuporaba sredstev, ki povzročajo nastanek CO v zaprtih prostorih, če je to le mogoče. Če že uporabljamo takšna sredstva v jamah, se prepričajmo, da je pretok zraka in volumen prostora zadovoljiv. Lahko se zgodi, da bo pretok zraka v rovu, ki je sicer vedno dobro prepihan, na določen dan zaradi vremenskih razmer na površju (temperatura, zračni tlak) zmanjšan. V takem primeru akcijo raje prestavimo. Dobra investicija je tudi nakup merilca koncentracije CO v zraku – merilniki, namenjeni za nadzor notranjih prostorov, ki samo opozarjajo, kadar koncentracija preseže mejno vrednost, niso primerni za uporabo v jamarstvu. Možno je tudi kupiti namenske, že pripravljene bencinske mešanice za uporabo pri dvotaktnih motorjih, ki zmanjšajo nastajanje CO (v nobenem primeru pa ga ne izničijo). Zavedati pa se moramo, da v jamah pri uporabi sredstev, ki proizvajajo CO, tudi če upoštevamo vse varnostne ukrepe, tveganja za zastrupitev s CO ne moremo nikoli izničiti. Moj nasvet, ki je <a href=\"/novica?id=477\" target=\"_blank\">plod lastnih negativnih izkušenj</a>, je, da se pred vsako aktivnostjo v jami dobro pripravimo in razmislimo o vseh tveganjih in varnostnih ukrepih, ki jih bomo na akciji morali upoštevati.\n\n<b>Viri in literatura:</b>\n\n- undefined\n- undefined\n- undefined\n- undefined\n- undefined\n- undefined\n- undefined"
  },
  {
    "id": 500,
    "markdown": "# Jame na Pugledu\n\nPugled (nemško: Hohenberg, 645 m) je zapuščen zaselek na obronkih Kočevskega Roga blizu kraja Stari Log. Zaselek so prvotno naselili kočevski Nemci, nastal pa je na umetno izkrčeni jasi v 15. ali 16. stoletju. Vas je ob izbruhu druge svetovne vojne štela 17 hiš in 70 prebivalcev. Domačini so leta 1941 zapustili svoje domove in se izselili v Tretji rajh ali Posavje. Italijani so vas požgali v roški ofenzivi avgusta naslednjega leta. Zaselek je danes zapuščen, od hiš in gospodarskih poslopij pa je ostalo bore malo. Ostanke temeljev so po večini prerasla drevesa in grmovje. Tu je sedaj štala ter nekaj brunaric. Ohranil se je vodnjak, v bližini katerega je 24. avgusta 1942 padel pesnik Miran Jarc. Na kraju njegove smrti je postavljen skromen križ, ki označuje mesto, kjer je umrl.\n\nV širši okolici Pugleda sem letos raziskal 17 novih jam. Med njimi je največ brezen in poševnih jam, našel sem tudi medvedji brlog.\n\n![Vhod v medvedji brlog. Foto Angelca Pajk.](https://jknm-novice.s3.eu-central-003.backblazeb2.com/jame-na-pugledu-11-07-2018/slika_1.jpg)\n\nPo najdbah sta zanimivi dve jami. Nedaleč od vasi sem našel in raziskal poševno jamo. Skozi večji vhod se spustimo poševno 9,4 m do dna vhodnega dela jame. Spust je dokaj strm, a ga premagamo s prostim plezanjem - pri tem je priporočljiva vrv za varovanje, predvsem pri vrnitvi. Tla naprej padajo pod naklonom 30 °, so prekrita s podornim kamenjem, zato lahko govorimo o podornem prostoru oz. podornem rovu. Rov je dolg 11,6 m, na koncu je kratek in preozek ter s kamni zasut rovček ter kratek stranski rov.\n\n![Načrt jame z lonci.](https://jknm-novice.s3.eu-central-003.backblazeb2.com/jame-na-pugledu-11-07-2018/slika_2_nacrt_jame_z_lonci.jpg)\n\nV podornem rovu sem na površju kamnov naštel kakih 20 kuhinjskih posod, predvsem lončkov in loncev ter številne podplate različnih čevljev. Lončki so že zarjaveli, podplati precej prepereli. Kar veliko lončkov je zagozdenih pod in med podornimi kamni. Kdo je te predmete zmetal v jamo? Ker gre za več desetletij stare odpadke, verjetno izvirajo iz obdobja 2. svetovne vojne. Mogoče so odpadke zmetali Kočevarji iz Pugleda, ko so zapuščali svojo vas. Ali pa partizani, ki so imeli v vasi tiskarno in bolnišnico. Premiki podornega skalovja iz takih ali drugačnih razlogov proti dnu jame so »pokopali« številne posode.\n\n![Le dva izmed številnih loncev med podornimi skalami. Foto Borivoj Ladišić.](https://jknm-novice.s3.eu-central-003.backblazeb2.com/jame-na-pugledu-11-07-2018/slika_3.jpg)\n\nPrav na zadnji akciji sem v novi jami našel porušen zid. V jamo vstopimo po širokem in 5 m globokem breznu. Jama se nadaljuje z 10 m dolgim prostranim rovom, potem se rov zoži. V zoženju rova so ostanki zidu. Na tleh je zid visok dober meter, navzgor se rov oži in v zoženju so ostanki zidu, ki se niso porušili. Za zidom se odpira 9 m dolga in lepo zasigana dvorana z ozkim stropnim breznom. Čeprav sem natančno pregledal tla v jami, nisem našel nobenih sledi bivanja.\n\n![Na tleh je zid visok dober meter. Foto Borivoj Ladišić.](https://jknm-novice.s3.eu-central-003.backblazeb2.com/jame-na-pugledu-11-07-2018/slika_5.jpg)\n\n![Pod stropom so ostanki zidu, ki se še niso porušili. Foto Borivoj Ladišić.](https://jknm-novice.s3.eu-central-003.backblazeb2.com/jame-na-pugledu-11-07-2018/slika_6.jpg)\n\n![Za zidom se odpira lepo zasigana in prostrana dvorana. Foto Borivoj Ladišić.](https://jknm-novice.s3.eu-central-003.backblazeb2.com/jame-na-pugledu-11-07-2018/slika_7.jpg)\n\nIsti dan sem raziskal 14 m globoko poševno brezno, ki se proti dnu postopno oži. Prav v ožini se je zagozdila večja podorna skala. Lahko se spleza čez skalo, a ni varno. Kolikor se vidi ob skali, sem za skalo izmeril še 13 m prostranega brezna, kamen pade še nekaj metrov globlje.\n\n![Na ozkem dnu brezna se je zagozdila večja podorna skala. Za njo se brezno nadaljuje. Foto Borivoj Ladišić.](https://jknm-novice.s3.eu-central-003.backblazeb2.com/jame-na-pugledu-11-07-2018/slika_8.jpg)"
  },
  {
    "id": 486,
    "markdown": "# Jamarski tečaj 2018\n\nJamarski klub Novo mesto vabi vse, ki se jim\nzdi jamarstvo privlačen in zanimiv način koriščenja prostega časa, da se\nvpišejo v tečaj za pridobitev naziva jamar pripravnik.\n\n![](https://jknm-novice.s3.eu-central-003.backblazeb2.com/jamarski-tecaj-2018-15-03-2018/tecaj_plakat_www_2018.png)\n\n## Program jamarskega tečaja\n\n<b>Petek, 13. april</b><br>19.00 - 21.00<br>Uvodni sestanek\n\n<b>Nedelja, 15. april</b><br>8.00 - 12.00<br>Obisk vodoravne jame in uporaba jamarskih lojtric\n\n<b>Petek, 20. april</b><br>19.00 - 21.00<br>Teorija - vrvna tehnika\n\n<b>Nedelja, 22. april</b><br>8.00 - 13.00<br>Trening vrvne tehnike v steni\n\n<b>Petek, 27. april</b><br>9.00 - 11.00<br>Prva pomoč in postopek ob nesreči<br>11.00 - 17.00<br>Trening vrvne tehnike v steni\n\n<b>Sobota, 28. april</b><br>9.00 - 14.00<br>Obisk jame Čaganka\n\n<b>Petek, 4. maj</b><br>19.00 - 21.00<br>Teorija - dokumentiranje jam in kataster jam\n\n<b>Nedelja, 6. maj</b><br>9.00 - 14.00<br>Preverjanje znanja na klubskih izpitih\n\n<b>Sobota, 16. junij</b><br>8.00 - 15.00<br>Preverjanje znanja za naziv \"jamar pripravnik\" pri Jamarski zvezi Slovenije"
  },
  {
    "id": 488,
    "markdown": "# Srnice\n\nZgodba o dihalniku z delovnim imenom Srnice sega že nekaj let nazaj, ko je Srečko na eni zimski terenski akciji na Poljanski gori našel dihalnik, kjer se je na toplem zraku, ki je pihal iz podzemlja, grela skupina srn. Iz jame je zelo močno pihalo, saj je stopilo kar debelo snežno odejo okrog jame. Vendar je bilo vse skupaj videti zelo težavno, saj v špranjo, od koder je pihalo, ni bilo moč potisniti niti pesti. Srečko se je temu odkritju odpovedal zaradi obilice drugih perspektivnih jam, zato pa je ostanke hvaležno pobral Tomaž, ki je bil takrat še zelo svež jamar. Na nekaj akcijah so v različnih zasedbah odkopali prvi meter dihalnika in prišli do matične kamnine, kjer so za nekaj časa obupali.\n\n![Pozimi so se srne grele na toplem zraku, ki piha iz vhoda v jamo.](https://jknm-novice.s3.eu-central-003.backblazeb2.com/srnice-18-04-2018/slika_1.jpg)\n\nPo nekaj letih pavze, sva s Šinijem lanski december razmišljala, kako bi zabila čas in ker sva bila preveč lena za Čaganko, sva se odločila, da se raje lotiva lažjega opravila na površju. Takrat sva se spomnila na nedokončano delo v Srnicah. Na prvi akciji sva se prebila do razpoke, debele vsega 10 cm, iz katere je močno pihalo. Sledili sta še dve akciji, na katerih sva prebila okoli 5 metrov dolg rov, na koncu katerega je bilo že moč slutiti večji prostor. Vse akcije so potekale pozimi in navkljub mrazu je bilo v jami vedno zelo mokro, zunaj pa posledično zelo zmrznjeno.\n\n![Dostop do jame je bil pozimi možen samo peš, z gazenjem v snegu do riti.](https://jknm-novice.s3.eu-central-003.backblazeb2.com/srnice-18-04-2018/slika_2.jpg)\n\nMinilo je nekaj mesecev in preteklo soboto sva se s Šinijem ponovno lotila nadaljevati širjenje v Srnicah. Kmalu sva prebila ožino in se spustila v malo večji podolgovat prostor, na koncu katerega je bilo videti črno luknjo. Trud je bil poplačan, saj je bilo v luknji nadaljevanje 25 metrov globokega podolgovatega brezna, ki poteka v prelomnici, katero je možno opaziti tudi na površju. Vrvi nama je zmanjkalo dva metra nad tlemi, zato je bilo potrebno malo iznajdljivosti pri izpenjanju, za povratek pa se nisva preveč obremenjevala, saj se je naprej videl prehod v nadaljevanje jame. Po dveh krajših stopnjah, ki sva jih preplezala prosto, sva prišla do krajšega meandra, pod katerim se odpira nova stopnja globine okoli 15 metrov. Ker sva imela še nekaj energije, vrvi pa nič več, sva se lotila razširiti prehod skozi meander, tako da se lahko naslednjič samo spustimo na dno stopnje. Do sedaj je jama globoka okoli 40 metrov in se zaenkrat še nadaljuje. Močan prepih pa nam daje upanje za nadaljevanje jame proti željenim globinam.\n\n![Kup kamenja pred jamo čaka izkušene jamarje, da iz njega sezidajo škarpo za teraso.](https://jknm-novice.s3.eu-central-003.backblazeb2.com/srnice-18-04-2018/slika_3.jpg)\n\n![Nad breznom proti nadaljevanju jame.](https://jknm-novice.s3.eu-central-003.backblazeb2.com/srnice-18-04-2018/slika_4.jpg)\n\nUpam, da bomo lahko o dobrih odkritjih poročali že po prvomajskem taboru pri Čaganki, ki bo potekal od 27. do 30. aprila, ko bomo raziskovali tudi jamo Srnice. Zato velja vabilo, da se nam takrat pridružite in da skupaj preživimo prijetne jamarske praznike.\n\nNa akcijah sva kopala Damijan Šinigoj in Klemen Mihalič.&nbsp;Fotografije: Damijan Šinigoj."
  },
  {
    "id": 492,
    "markdown": "# Po sledeh medveda v raziskovanju podzemnih jam\n\nV družbi jamarjev  Jamarskega kluba Novo mesto smo se preteklo soboto potepali po Kočevskem Rogu in dan nam&nbsp;bo še dolgo ostala v spominu. Seveda le udeležencem pohoda v okviru ID – Pojdi z nami v hribe. Tokrat smo se podali na »jamarski sprehod« po Kočevskem Rogu. Po jutranjem zboru v Podturnu smo se z avtomobili zapeljali v osrčje Kočevskega Roga. Tu nas je naš vodnik Zdravko Bučar  seznanil z nekaj osnovnimi podatki o Kočevskem Rogu in osnovno opremo jamarjev. Že nestrpni in polni pričakovanj smo se podali na pot. Nismo se niti dobro ogreli in že smo prišli do najglobljega roškega brezna, ki je globoko 180 m. Privezani z vrvjo smo z roba lahko pogledali v temačno globel. Bilo je vznemirljivo.\n\n![Tako smo kukali v globino pod sabo](https://jknm-novice.s3.eu-central-003.backblazeb2.com/po-sledeh-medveda-v-raziskovanju-podzemnih-jam-16-05-2018/20180512_093110_a.jpg)\n\n![V Kapševem bunkerju](https://jknm-novice.s3.eu-central-003.backblazeb2.com/po-sledeh-medveda-v-raziskovanju-podzemnih-jam-16-05-2018/20180512_100550a.jpg)\n\nNato smo nadaljevali do t. i. Dvojnega brezna (povojnega grobišča) in naprej po gostem gozdu do Kapševega bunkerja. V njem smo izvedeli zanimivo zgodbo o tem, da je bunker v času 2. sv. vojne služil kot skrivališče za opremo partizanov in ostalih stvari za preživetje. Ves čas smo težko pričakovali Malo in Veliko Knežjo jamo, še prej pa smo obljudili Jamo pri Dolgem  vodnjaku. V Veliko Knežjo jamo smo se podali s pomočjo vrvi. Poleg veličine vhoda smo takoj občutili še nekaj; temperatura v jami je bila znatno nižja kot na površju in nekaj se nas je kaj hitro podalo nazaj na svetlo. V Mali Knežji jami pa smo bili razočarani, saj smo se lahko na lastne oči prepričali, kakšen odnos imajo ljudje do narave. V jami so bile avtomobilske pnevmatike, stara posoda in še marsikaj. Res žalostno, kako premalo se zavedamo, da nam narava ponuja toliko dobrega, mi pa ji ne znamo tega vračati, še več, celo preveč ji jemljemo. Le s kakšno pravico! Z izstopom iz te jame smo tudi sklenili naš krog in zaključili raziskovanje kočevskih jam.\n\n![Jama pri Dolgem vodnjaku je res velika – obiskovalci so samo drobne pike](https://jknm-novice.s3.eu-central-003.backblazeb2.com/po-sledeh-medveda-v-raziskovanju-podzemnih-jam-16-05-2018/20180512_105612a.jpg)\n\n![V Veliki Knežji jami je dovolj svetlo, da razsvetljava ni potrebna](https://jknm-novice.s3.eu-central-003.backblazeb2.com/po-sledeh-medveda-v-raziskovanju-podzemnih-jam-16-05-2018/20180512_114800a.jpg)\n\n![Mala Knežjo jamo smo razsvetlili obiskovalci](https://jknm-novice.s3.eu-central-003.backblazeb2.com/po-sledeh-medveda-v-raziskovanju-podzemnih-jam-16-05-2018/20180512_121910a.jpg)\n\nPresenečeni smo bili predvsem nad tem, kaj vse se skriva na tako relativno majhnem območju. Seveda nam brez izkušenega jamarja Bučarja in jamarjev pripravnikov (Jamarski klub Novo mesto) ne bi uspelo doživeti čara tega skrivnostnega gozda. Za to avanturo se jim iskreno zahvaljujemo.\n\nFotografije: Uroš Božič"
  },
  {
    "id": 493,
    "markdown": "# Krka ŽIVI! in Dan doživetij\n\n### Krka ŽIVI!\n\nPrvo junijsko soboto se je v Novem mestu odvil otvoritveni dogodek projekta Krka ŽIVI!, pri katerem so sodelovala različna društva iz Novega mesta, med njimi tudi Jamarski klub Novo mesto. Jamarji smo Novomeščanom odprli vrata v skrivnostni svet rovov pod mestnim jedrom, ki so vir marsikatere urbane legende. O zgodovini in namenu rovov je bilo že veliko napisanega  v Dolenjskem krasu 5 in kogar zanima, si lahko članek prebere <a href=\"http://www.jknm.sihttps://jknm.s3.eu-central-1.amazonaws.com/krka-zivi-in-dan-dozivetij-08-06-2018/dk5_21_prsina_rovi_pod_mestnim_jedrom_novo_mesto.pdf\" target=\"_blank\">tukaj</a>. Za ogled smo si izbrali rov št. 1, saj je najlažje dostopen in je bilo potrebno najmanj posegov za njegovo ureditev. Že v petek smo s tečajniki (Mitja, Tomaž in Primož) pripravili vse potrebno za sprejem gostov. Postavili smo lesen podest, saj tla rovov v veliki meri prekriva blato, očistili smo kup smeti iz vhodnega dela ter postavili fotografsko razstavo avtorjev Marka Pršine in Tomaža Grdina.\n\nV soboto sva z Anžetom začela sprejemati obiskovalce ob 10. uri in vztrajala do 16. ure, vmes naju je za kosilo zamenjal Mitja in njegova sinova, sicer navdušena bodoča jamarja. Obiskovalce smo pred vstopom informirali o zgodovini rovov in njihovem namenu, jih opremili z karbidkami, nato so se navdušeni podali v osvežujoč hlad podzemlja. Rove je obiskalo cca. 70 ljudi, ki so po večini uživali v zanimivi dogodivščini.\n\n![Obiskovalci so se lahko o rovih podučili iz informativnega panoja, ki smo ga pripravili za to priložnost.](https://jknm-novice.s3.eu-central-003.backblazeb2.com/krka-zivi-in-dan-dozivetij-08-06-2018/slika_1.jpg)\n\n![Malo mlajši so bili do karbidk na začetku malo skeptični ...](https://jknm-novice.s3.eu-central-003.backblazeb2.com/krka-zivi-in-dan-dozivetij-08-06-2018/slika_2.jpg)\n\n![... dokler niso spoznali efekta, ko streseš generator in plamen \"zašvasa\".](https://jknm-novice.s3.eu-central-003.backblazeb2.com/krka-zivi-in-dan-dozivetij-08-06-2018/slika_3.jpg)\n\n![Na ogled je bila fotografska razstava Marka Pršine in Tomaža Grdina.](https://jknm-novice.s3.eu-central-003.backblazeb2.com/krka-zivi-in-dan-dozivetij-08-06-2018/slika_4.jpg)\n\n![Čeprav Novomeški rovi niso najdaljši, pa so bili za marsikoga še vedno zelo atraktivni.](https://jknm-novice.s3.eu-central-003.backblazeb2.com/krka-zivi-in-dan-dozivetij-08-06-2018/slika_5.jpg)\n\n![Okoli rovov se je stkalo kar nekaj urbanih legend, vendar so se lahko obiskovalci prepričali, da se po njih ne pride do Kapitlja.](https://jknm-novice.s3.eu-central-003.backblazeb2.com/krka-zivi-in-dan-dozivetij-08-06-2018/slika_6.jpg)\n\nNa akciji smo sodelovali Anže Tomšič, Tomaž Žekar, Mitja Remih, Primož Zore in Klemen Mihalič\n\nFoto: Danilo Kesić\n\n### Dan doživetij\n\nNa isti dan pa smo kot že nekaj let zapored pomagali pri organizaciji Dneva doživetji v Županovi jami pri Grosupljem.   Po ustaljenem protokolu smo med 10. in 15. uro v jamo spustili približno 50 bolj ali manj prestrašenih obiskovalcev.\n\n![Ekipa v pripravljenosti.](https://jknm-novice.s3.eu-central-003.backblazeb2.com/krka-zivi-in-dan-dozivetij-08-06-2018/dan_dozivetij.jpg)\n\nSpust smo izvedli Tomaž Grdin, Tomaž Žekar, Andrej Jaklič in Zdravko Bučar."
  },
  {
    "id": 496,
    "markdown": "# Čaganka - na dan državnosti\n\nNa dan državnosti smo se vsi jamarski začetniki (med katerimi sva dva že naredila republiški izpit za jamarja pripravnika) odpravili v Čaganko, tokrat nekoliko globlje. Izredno zagreta Šini in Tomaž Ž. sta se na ekspedicijo odpravila že dan prej in prenočila v bivaku. Simpatično gesto sta jima pripravila Mitjina otroka, ki sta dan prej v spremstvu mladega očka odkrivala čare Čaganke (zaenkrat samo na površju), našla lepega jurčka in jima ga nastavila za večerjo. Naslednje jutro smo prispeli še ostali člani odprave, torej Mitja, Primož in jaz. Ob desetih smo se spravili v opremo in se opravili proti vhodu Čaganke. Šini mi je po poti razodel, da ima zame pripravljeno tudi škripčevje za primer, če bi omagala. Vesela sem, da mu ga ni bilo treba uporabiti (predvidevam, da je bil vesel tudi on). V jamo se je tokrat prvi podal Mitja, sledila sta Primož in Tomaž Ž. ter midva s Šinijem. Prvotno smo si imeli namen ogledat Južni rov, vendar se je zaradi moje nevajenosti takšnih globin z redkim zrakom plan rahlo spremenil. Fantje so v bivak prispeli bistveno hitreje kot midva.\n\n![Pred odhodom v Čaganko so vestno preverili opremo.](https://jknm-novice.s3.eu-central-003.backblazeb2.com/caganka-na-dan-drzavnosti-30-06-2018/9.jpg)\n\n![Je bilo nekaj nestrpnosti in vznemirjenja.](https://jknm-novice.s3.eu-central-003.backblazeb2.com/caganka-na-dan-drzavnosti-30-06-2018/10.jpg)\n\n![V bivaku v Severnem rovu na 200 m pod zemljo, še kar veliko energije.](https://jknm-novice.s3.eu-central-003.backblazeb2.com/caganka-na-dan-drzavnosti-30-06-2018/11.jpg)\n\nPo kratki pavzi v bivaku sva se s Tomažem odpravila proti površju, Mitja, Primož in Šini pa so nadaljevali globlje, v Game Over in Play Again in še naprej, skoraj do 300 m globine. Mitja in Primož zadevo pač že obvladata. Prepričana sem, da bi v globino odlično napredoval tudi Tomaž Ž., če ne bi bil obsojen na povratek z mano. S Tomažem so naju ujeli sredi 70-metrce. Šinija sva spustila naprej, da ne bi bil preveč »nervozen«.  Ker sem se prva vzpenjala, smo spet po moji zaslugi prišli iz jame pozno. No, smo vsaj prišli! Sledilo je še prijetno druženje ob ognju in hrani (pasulj!). Edino žal mi je, da nismo Šiniju prek ceste nastavili vsaj tri debla, da bi občutil, kako sem se počutila v jami.\n\n![Vsak prisega na svojo drogo.](https://jknm-novice.s3.eu-central-003.backblazeb2.com/caganka-na-dan-drzavnosti-30-06-2018/12.jpg)\n\n![Primož je v Play Again pokazal, da obvlada.](https://jknm-novice.s3.eu-central-003.backblazeb2.com/caganka-na-dan-drzavnosti-30-06-2018/13.jpg)\n\n![Prebranac sem skuhal, prikazali so se pa šele čez uro in pol na kočerjo!](https://jknm-novice.s3.eu-central-003.backblazeb2.com/caganka-na-dan-drzavnosti-30-06-2018/14.jpg)\n\n(Očitno jih nisem dovolj utrudil, so samo mislili, da so utrujeni, naslednjič bo drugače! Ker če imaš po vrnitvi iz Čaganke še dovolj moči na cesto podrto deblo zvleči … op. Šini)\n\nBil je lep dan državnosti, a naporen!\n\nFoto: Damijan Šinigoj"
  },
  {
    "id": 497,
    "markdown": "# Čaganka – na 270 m globine!\n\nNo, pa so še mene spravili k pisanju o jamarskih dogodivščinah. Bil je lep nedeljski predpraznični začetek večera, ko sem ravno odpeketal v horizontalni položaj po napornem dnevu, ko me naenkrat spravi pokonci Šinijev telefonski klic. Da je nekaj zafrknil, da se je odločil letošnjo generacijo pripravnikov peljati v Čaganko, name da je pa pozabil. Ves vesel pritrdim, da grem z veseljem, ko se spomnim, da se od četrtka, ko nas je Klemi peljal v blatni Pihalnik, nisem niti dotaknil opreme. Ker ni bil ravno topel večer, se do jutra ne bi čisto nič posušilo, če bi jo opral, zato sem jo z velikim veseljem in navdušenjem zdrgnil kot stara mama tla – s sirkovo krtačo.\n\nNekaj pred osmo, ko smo bili dogovorjeni, da me Mitja pobere, se je na dvorišče pripeljal črn Megan. Kar ni bilo niti približno podobno Mitjinemu Fordu, je tokrat vozila Laura. Po uri in pol, ko smo prišli do bivaka, po vlaki seveda peš z vso opremo, vsi v pričakovanju, da bomo po Mitjinih besedah princesko Šinija vrgli iz postelje, sta nas pa Tomaž in Šini, ki sta gor prišla že dan prej, vsa nasmejana s kavo v roki čakala, pripravljena na akcijo. A samo psihično, njuna oprema je bila še lepo pospravljena. Šini, ki je bil itak poln energije, nam je na načrtu jame pokazal Južni rov, ki je bil naš cilj. Najprej je v globino poslal Mitjo, ki je bil že šestič v jami, za njim Tomaža, ki je prav tako že trikrat bil v njej, potem še mene, on pa se je gentlemansko odpravil skupaj z Lauro, če bi slučajno rabila pomoč, da bi ji prijazno pomagal, saj je bila v Čaganki šele drugič, tako kot jaz. Spust nam je šel vsem kar dobro, čez čas pa je Mitja kar naprej ušel, jaz pa sem Tomaža prosil, če me lahko, vsaj kjer je bilo za hoditi peš, počaka, da se ne bi kje izgubil. Pri stropni naju je Mitja počakal, potem smo se skupaj spustili do bivaka v Severnem rovu. Najprej naju je odpeljal na ekskurzijo in nama razkazal začetek Game Overa (enkrat je namreč že bil tam, važič), potem pa smo se odpravili na toplo kavo in čaj v bivak. V zviti ponjavi pred bivakom pa se je nekaj premaknilo. Veseli, da smo morda odkrili kakšno novo jamsko zver, se je Mitja opogumil in malo premaknil ponjavo, in glej ga zlomka, ta naša jamska zver sta bila dva polhka. Sploh nam ni bilo jasno, kako za vraga sta prišla tja. V bivaku smo se lepo razkomotili, jaz kot najmlajši član sem starešinam skuhal kavo, onadva pa sta zavita v astrofolijo sedela in čakala. Tukaj seveda ne smem pozabiti omeniti romantičnega vzdušja, ki so nam ga pričarale doma narejene Žekarjeve svečke iz čebeljega voska. Po pol ure tega vzdušja sta priblatila še Šini in Laura. Voda je že skoraj vrela, zato sta dobila tudi onadva vsak svoj napitek. Po še polurnem počitku in Šinijevem fotošutingu je predlagal, da se Laura, ki je rekla, »da 'ma dost«, in Tomaž vrneta proti površju, mene in Mitjo pa bo odpeljal še malo globlje. Smo se odpravili vsak v svojo smer, onadva gor, mi dol …\n\n![Tomaž Ž. ni skrival občutkov.](https://jknm-novice.s3.eu-central-003.backblazeb2.com/caganka-na-270-m-globine-01-07-2018/15.jpg)\n\n![Mitja, skorajda veteran Čaganke, je tudi imel še nekaj odveč energije.](https://jknm-novice.s3.eu-central-003.backblazeb2.com/caganka-na-270-m-globine-01-07-2018/16.jpg)\n\n![Kot zadnji jih je priganjal Primož.](https://jknm-novice.s3.eu-central-003.backblazeb2.com/caganka-na-270-m-globine-01-07-2018/17.jpg)\n\nNa dnu Game Overja nama je Šini povedal, da je do tistega ozkega prehoda Čaganka kakor turistična jama, naprej bo pa povsem drugače. Sem se kar malo zamislil, kaj je sploh problem ožin, ki zame sploh niso ožine, a v nadaljevanju mi je postalo jasno, da je imel (kot ponavadi) Šini, ki je nekajkrat že bil notri, še kako prav. Lazili in vlačili smo se čez ozke rove, vse do manjše dvoranice, za katero Šini ni točno vedel, na kateri globini je, a je predlagal, da bi tam končali in obrnili. Zanimalo naju je, kako daleč je še do globine 300m, pa se je samo nasmejal in rekel, da globine ne več veliko, ozke poti pa še kar nekaj … Ker me je firbec matral, kaj je naprej, sem porinil glavo čez naslednjo luknjo, kjer je bila 5 m nižje nova dvoranica, a mi Mitjin ponos ni pustil, da bi mulo, ki je drugič v tej jami, dosegel večjo globino kot on (a sem bil z glavo vseeno 20 cm globlje kot on).\n\n![Malo bolj blatni in malo bolj ponosni.](https://jknm-novice.s3.eu-central-003.backblazeb2.com/caganka-na-270-m-globine-01-07-2018/18.jpg)\n\nNa pot proti površju smo se odpravili v istem vrstnem redu kot dol. Šini naju je, ko smo prišli v Game Over, zapustil, ker je vedel, da bom na Mitjo dobro pazil, ter odhitel proti soncu. Mitjo je seveda ves čas malo skrbelo, da bi ostal brez mojega nadzora, zato me je na primernih delih vljudno vedno počakal. Na poti nazaj je bilo seveda ožin vsaj trikrat več kot prej in tudi štrike je Šini zagotovo podaljšal za okrog 100 m, saj jih kar ni in ni hotelo zmanjkat. Plezala sva in plezala, dokler nisem kar naenkrat zagledal luči na koncu predora (Sedemdesetmetrce). Vsa presenečena sva ugotovila, da sva dohitela Lauro in Tomaža, o Šiniju pa ne duha ne sluha. Je prehitel tudi njiju. Tomaž nama je razložil, da je odhitel proti bivaku, da nam skuha večerjo. Nadaljevali smo v bolj zmernem tempu (ki je, mimogrede, kar prijal, saj je bilo že kar nekaj metrov štrika za mano) in okrog šestih smo priplezali do vhodne dvorane. Laura se je povzpela prva in na vrhu jo je že čakal predragi Šini, katerega pa sodeč po nekem mrmranju tam zgoraj, ni bila tako hudo vesela kot on nas. Za njo smo se v sončen večer odpravili še mi trije. Šini je seveda kar skakal od veselja, ker je cela letošnja generacija pripravnikov prišla vsaj do prvega bivaka ter potem tudi ven! Ko smo se po čudovitih gozdnih tleh privlekli do bivaka, mi firbec ni dal miru in sem najprej zavil k načrtu, kjer sva s Šinijem strokovno ugotovila, da smo prilezli do globine 270 m! Šele potem sem se tudi jaz začel pripravljati na odličen pasulj. Oblečenega že v takmašno obleko in veselega, ker sem vsaj za tisti dan končal z jamami, me je pa Mitja poslal v »hladilnik« po pločevinko Uniona. Hladilnik je pa seveda jama pri bivaku! Sem iskal in iskal, a nikjer nobenega Uniona, le Laško, čisto na koncu hladilnika, kjer sem ugotovil, da Čaganka sploh ni tako ozka luknja, sem pa končno zadnjega in edinega našel. Smo pojedli, počivali pa ne, ker nas je imel Šini že dovolj in nas je nagnal domov. Da bo sam pospravil vse skupaj. V zahvalo za tako lep pozdrav ga je potem čez vlako čakal kar zajeten hlod, ki sva ga z Mitjem komaj spravila čez pot. Mislim, da ga bo to izučilo, da nas naslednjič ne bo preganjal!\n\n![Gasilska na koncu se skoraj spodobi.](https://jknm-novice.s3.eu-central-003.backblazeb2.com/caganka-na-270-m-globine-01-07-2018/19.jpg)\n\n![Primož ko petelin na gnoju – tam sem bil!](https://jknm-novice.s3.eu-central-003.backblazeb2.com/caganka-na-270-m-globine-01-07-2018/20.jpg)\n\n![Potem so pa vsi brazdali z blatnimi prsti po lepem načrtu.](https://jknm-novice.s3.eu-central-003.backblazeb2.com/caganka-na-270-m-globine-01-07-2018/21.jpg)\n\n![Prebranac jim je teknil.](https://jknm-novice.s3.eu-central-003.backblazeb2.com/caganka-na-270-m-globine-01-07-2018/22.jpg)\n\n![Energije jim pa Čaganka le ni povsem pobrala, so lahko še malo afne guncali.](https://jknm-novice.s3.eu-central-003.backblazeb2.com/caganka-na-270-m-globine-01-07-2018/23.jpg)\n\nNauk Čagankarskega dneva na dan državnosti pa je, da jamarski pripravniki generacije 2018 nismo kar tako. Pa saj smo se seveda učili od najboljših.\n\nFoto: Damijan Šinigoj"
  },
  {
    "id": 490,
    "markdown": "# Jamarski tečajniki letnik 2018\n\nTudi letos smo pri JKNM organizirali tečaj za jamarje pripravnike, na katerega so se prijavili štirje kandidati. No, ena kandidatka in trije kandidati. Ponavadi si po prvih urah še ne moreš ustvariti mnenja, kakšne bodoče jamarje imaš pred sabo, a ko sem jih poslušal po tem, ko so obiskali svojo prvo jamo, Jazbino, se mi je kar smejalo, tako navdušeno so posredovali svoje občutke!\n\nKo smo jih prvič spustili na vrvi, je bilo za nas, ki smo nadzirali vse skupaj, nadvse stresno, odgovornost je namreč velika, hkrati pa je to vedno priložnost, da se spomniš, kako je bilo, ko si sam bil prvič na vrvi. In je to priložnost za zabavo in uživanje tudi za inštruktorje.\n\nKako je vse skupaj doživel Mitja, kandidat za jamarja pripravnika, si pa spodaj preberite …\n\n<b>Damijan Šinigoj</b>\n\nPoleg številnih hobijev, ki jih imam, sem se v letošnjem letu odločil poskusiti še na enem, zame manj znanem področju. Krivec za to je vsekakor Klemen, ki je predlagal jamarsko reševalno vajo v Mali Vratnici, kjer naj bi člani ekipe prve pomoči sodelovali z jamarskimi reševalci. Pohvaliti se moram, da to seveda ni bil moj prvi spust v jamo, zato sem deloval odločneje kot nekateri kolegi iz ekipe. Hvalil sem se, da sem v podobno jamo (Apolonovo jamo na Rogu) šel že dvakrat brez težav, zato sem bil že pravi veteran. Na omenjeni vaji smo svoje naloge izpolnili dokaj hitro in uspešno, nato pa imeli časa na pretek, da smo opazovali izkušene jamarske reševalce, kako bodo ponesrečence in nas spravili na površje. In je trajalo in trajalo … Ja, člani ekipe za prvo pomoč smo vajeni, da imamo ob preverjanjih ponavadi omejen čas reševanja na 10 min, kolikor hitro narediš, toliko točk prineseš ekipi. Tam pa ni šlo tako hitro. Ker seveda jamarskega reševanja nismo poznali, smo se v jamo spustili nepripravljeni, vsaj kar se tiče hrane in pijače, saj smo zelo kmalu izvedeli, da mora vsak jamarski reševalec vsaj na začetku sam poskrbeti zase. Za nas je bilo super poskrbljeno, saj so nas sendviči in pijača čakali v baznem šotoru. Da bi si to nesli v brezno, nam seveda ni prišlo na misel, saj v jami tako ali tako nismo nameravali dolgo ostati. Vsaj tako smo mislili, še preden so nas spustili pod površje …\n\nŠe dobro, da so nekateri opazili našo stisko oz. se jim ni dalo več poslušati kruljenja naši želodcev, in smo dobili sendviče v jamo ter nanje planili, kot da smo bili dol že nekaj dni.\n\nKo smo le prišli iz jame, smo mislili, da je vaja za nas končana, a smo takoj dobili nalogo, da naj zagrabimo štrik in vlečemo. In smo korakali gor in dol po navodilih reševalca, ki je visel nad breznom in dajal povelja za dvigovanje ponesrečencev in jamarjev, ki so bili še globlje od nas. In ko sem z zanimanjem opazoval dogajanje, sem kmalu dojel, da je prav vsak, ki je prilezel iz luknje, takoj dobil zadolžitev.\n\n![In dol po vrvi ...](https://jknm-novice.s3.eu-central-003.backblazeb2.com/jamarski-tecajniki-letnik-2018-28-04-2018/1.jpg)\n\n![In gor po vrvi …](https://jknm-novice.s3.eu-central-003.backblazeb2.com/jamarski-tecajniki-letnik-2018-28-04-2018/2.jpg)\n\nPo zaključku vaje sem dojel, kako kompleksno je jamarstvo in reševanje iz jam. Nič ne gre na hitro, saj lahko reševalec hitro postane ponesrečenec, zato je potrebno vse narediti premišljeno, brez nepotrebnega hitenja.\n\nVerjetno je zgoraj opisana akcija v meni sprožila nekaj, kar težko razložim. Zaželel sem si, da bi tudi sam postal tako suveren pod površjem kot jamarski kolegi, zato je objava na spletni strani Jamarskega kluba Novo mesto prišla ob pravem času. Pisalo je, da se zainteresirani lahko prijavimo na tečaj za jamarja pripravnika, vendar sem kaj nekaj časa okleval z odločitvijo. Razlog za to je bilo predvsem ta, da se je moja družina pred kratkim povečala za novega člana in si nisem upal preveriti, kaj si žena misli o tem. Dnevi so hitro minevali, rok za oddajo se je bližal, moji najdražji sem končno po ovinkih povedal, kaj tli v meni. Kot že mnogokrat do sedaj, se je tudi tokrat izkazala za precej razumevajočo. V drobnem tisku je seveda dodala, da bom verjetno še manj doma kot sedaj, v nadaljevanju pa takoj dodala, da bosta jamski svet z mano lahko kmalu raziskovala tudi starejša sinova, ki štejeta 10 in 12 let in da je jama verjetno manj nevarna kot cesta. Ja, res imam super ženo!\n\nIn tako se je začelo. Klemnu nisem povedal, da bom zaplaval v njegove vode, zato je bil prav presenečen, ko me je na dan začetka tečaja zagledal pred klubskimi prostori. Tam smo se zbrali štirje novi tečajniki, kandidati za pridobitev naziva jamar pripravnik. Na uvodnem srečanju so se nam predstavili člani društva s predsednikom na čelu. Seznanili smo se s potekom tečaja, zgodovino jamarstva na Dolenjskem, delovanjem kluba, etičnem kodeksu … Informacij je bilo veliko, zato smo se kaj kmalu zavedali, da bo potrebno pošteno pljuniti v roke in se s pomočjo inštruktorjev usposobiti za izpit. Zadolžili smo jamarsko čelado in če mi ne bi bilo nerodno, bi se z njo na glavi kar domov odpeljal. Še isti večer sem jo doma namočil v vedro z vodo, saj sem se želel na prvi obisk jame odpraviti z očiščeno po standardih ekipe za prvo pomoč. Čez dva dni smo se namreč zbrali pred jamo Jazbina v Podturnu, kjer nam je bila predstavljena jamarsko oprema – tista, ki ima že zgodovinsko vrednost, kot tudi tista, ki jo bomo uporabljali. Pred tem pa smo v roke prijeli tudi vrvi in se naučili nekaj osnovnih vozlov. Razdelili smo se na dve skupini, prva je prižgala svetilke na čeladi in se odpravila proti vhodu, druga pa je nad steno jame trenirala uporabo jamarskih lestev in sistem samovarovanja. In tukaj smo se prvič že morali zanesti na sotovariša. Jama z dobrimi stotimi metri na načrtu pred vhodom ni kazala posebnosti, vendar smo kmalu spoznali, da ima tudi majhna jama lahko skoraj vse, kar imajo velike. Smo se malo plazili, plezali po spolzkem terenu, se stiskali čez kratke ožine. Ravno dovolj za prvič. Pa tudi umazali smo se, zato smo bili od predsednika pohvaljeni, da smo že videti malo bolj jamarji.\n\nKer imamo tečaj ob petkih in nedeljah in ker se teden hitro obrne, smo se v naslednjih urah že spoznali s plezalnim pasom in vsem, kar visi z njega ter to opremo tudi zadolžili. Za nedeljski obisk jame pa smo seveda povadili tudi vozle. No, ni bila ravno jama, pravilno se ji reče udornica, to pomeni, da je tam nekoč bila jama, strop se je sesedel in ostala je le luknja sredi gozda – pravi poligon za utrjevanja znanja med zelenimi bukvami.\n\nMalce vznemirjenja je poskrbelo, da mi ni bilo težko vstati tudi na dan, ko se na mizo postavi goveja juha. Prvič v življenju sem namreč v avto vrgel prasico – »mi jamarji« vemo, da se tako reče transportni torbi, v prtljažnik sem dal seveda tudi čelado, rezervna oblačila, obutev, vodo in čokoladki, na poti pa sem si na bencinskem servisu kupil še največji sendvič, kar jih prodajajo. Ja, nekaj pa sem se že naučil. Tečajniki smo mislili, da bodo z nami še dva do trije inštruktorji, pa so se ti jamarji množili kot gobe po dežju. Kar naenkrat nas je bilo okoli poligona skoraj 15, zato smo tečajniki postali kar malce zamišljeni. Spraševali smo se, ali je vsa ta galama samo zaradi nas? Pa ni bilo čisto tako. Verjetno so si nekateri zaželeli videti, iz kakšnega testa smo letošnji letniki, nekateri so prišli le na dober trening, nekateri pa so bili verjetno poklicani kot pomoč, saj je potrebno imeti tečajnika ves čas na očesu.\n\n![In dol po vrvi …](https://jknm-novice.s3.eu-central-003.backblazeb2.com/jamarski-tecajniki-letnik-2018-28-04-2018/3.jpg)\n\n![In gor po vrvi …](https://jknm-novice.s3.eu-central-003.backblazeb2.com/jamarski-tecajniki-letnik-2018-28-04-2018/4.jpg)\n\nMedtem ko so ostali opremljali steno, nas je Šini odpeljal do bližnje bukve, podal vrv v roke in naročil, naj speljem osmico okoli nje. Osmico sem sicer že naredil dva dni pred tem v klubskih prostorih, vendar sem pred drevesom zmrznil. Verjetno bi mi okoli hrasta šlo bolje. Rešila me je tečajnica Laura, jaz pa sem s kravatnim vozlom pripravil trak, vendar mi tudi to ni šlo brez težav, izgovarjal pa sem se na rokavice. In potem smo se nekako odpravili proti robu udornice in se začeli spuščati po vrvi. Tukaj ni bilo časa za hec, zato smo bili nadvse osredotočeni. Na dnu se je odvalil prvi kamen od srca, a kaj kmalu smo morali tudi navzgor, torej ven. Ta pa je bila že malo težja. Ker vem, da je pri vzpenjanju pomembna tehnika (slednje seveda še ne moremo imeti), se nam je do vrha čelo kar močno orosilo, inštruktorjem pa je bilo kar malo hecno, čeprav verjamem, da je bilo podobno tudi pri tečajnikih v preteklih letih. Zatem smo se na dno udornice spustili še dvakrat, pa tudi gor smo seveda morali iti. Vendar ne tako zlahka, si je mislil Klemen. Na vrvi nas je pri zadnjem dvigu šetal gor in dol, odpenjali smo prižemi in vpletali zavoro za spuščanje ter obratno, in to kar nekajkrat. Vem, da smo se maksimalno trudili, zato smo bili veseli novice, da se samo še povzpnemo, zakurimo ogenj in spečemo klobase. Ali so bile te razlog za malce nepazljivosti ali pa je bila utrujenost tista, ki je poskrbela, da smo nekateri kar močno z golenjo udarjali po skalah. Miha, ki me je spremljal, je v hecu dejal, da naj malo pazim na skalo, saj jo bom odkrušil in ne bo za prihodnje rodove tečajnikov več nič ostalo.  Mene je bolelo, vendar tega seveda nisem želel pokazati že na za nas prvi resnejši akciji.\n\n![Potem pa seveda klobase!](https://jknm-novice.s3.eu-central-003.backblazeb2.com/jamarski-tecajniki-letnik-2018-28-04-2018/5.jpg)\n\nŽal se zaradi obveznosti nisem udeležil pojedine v gozdu, torej tudi nisem dobil prvih komentarjev, kako smo se izkazali. Šele ko sem prišel domov, sem si upal pogledati posledice plezalne akcije. Goleni sta bili kar dobro otečeni, v predelu bokov sem imel podplutbe, zaradi katerih si naslednji dan nisem mogel zapeti hlač za v službo. Ja, ni bilo lahko. Vendar to ni ubilo upanja v meni, da bom nekoč pravi jamar, morda nekoč tudi inštruktor, ki bo ob butanju tečajnikov v steno bleknil kakšno hudomušno za spodbudo. Pravi izzivi se za nas šele začenjajo, zato nestrpno pričakujem vikend po praznikih, ko bomo potrkali na vrata Čaganke.\n\n<b>Mitja Remih</b>\n\nFoto Damijan Šinigoj"
  },
  {
    "id": 410,
    "markdown": "# Jamarski tečaj 2016\n\nJamarski klub Novo mesto vabi vse, ki se jim\nzdi jamarstvo privlačen in zanimiv način koriščenja prostega časa, da se\nvpišejo v tečaj za pridobitev naziva jamar pripravnik.\n\n![](https://jknm-novice.s3.eu-central-003.backblazeb2.com/jamarski-tecaj-2016-15-03-2016/tecaj_plakat_www_01.jpg)\n\n![](https://jknm-novice.s3.eu-central-003.backblazeb2.com/jamarski-tecaj-2016-15-03-2016/tecaj_plakat_www_02.jpg)\n\n![](https://jknm-novice.s3.eu-central-003.backblazeb2.com/jamarski-tecaj-2016-15-03-2016/tecaj_plakat_www_03.jpg)"
  },
  {
    "id": 487,
    "markdown": "# Tečaj za jamarske reševalce pripravnike\n\nPrejšnji vikend je v Sežani potekal prvi del tečaja za jamarske reševalce pripravnike pri Jamarski reševalni službi JZS. Iz našega kluba smo se ga udeležili trije člani – Tomaž in Klemen v vlogi tečajnikov ter Damijan v vlogi vodje izobraževanja pri JRS. Trenutno so v JRS aktivni trije naši člani kot operativni jamarski reševalci (Anže, Matija in Damijan) ter dva neoperativna reševalca (Miha in Andrej). JRS je opredeljena kot javna služba za zaščito, reševanje in pomoč, ki deluje samostojno v okviru Jamarske zveze Slovenije in je pristojna za reševanja iz jam, neaktivnih rudnikov, urbanih podzemnih objektov, sotesk in žičnic. Danes ima JRS za uspešno opravljanje nalog sklenjene pogodbe s 55 reševalci, izbranimi izmed preko 200 usposobljenih reševalcev, ki operativno delujejo na celotnem ozemlju Republike Slovenije. JRS je organizirana v sedmih reševalnih centrih – v Ljubljani, Kranju, Tolminu, Sežani, Postojni, Velenju in Novem mestu.\n\n![Iz vse Slovenije se nas je nabralo 12 tečajnikov za jamarske reševalce pripravnike in dve tečajnici za jamarski reševalki.](https://jknm-novice.s3.eu-central-003.backblazeb2.com/tecaj-za-jamarske-resevalce-pripravnike-16-04-2018/slika_1.jpg)\n\n![Najprej je potekal preizkus plezanja na poligonu ...](https://jknm-novice.s3.eu-central-003.backblazeb2.com/tecaj-za-jamarske-resevalce-pripravnike-16-04-2018/slika_2.jpg)\n\n![... in test znanja iz vozlov.](https://jknm-novice.s3.eu-central-003.backblazeb2.com/tecaj-za-jamarske-resevalce-pripravnike-16-04-2018/slika_3.jpg)\n\nTečaj se je začel že v petek popoldne, ko je bil na sporedu teoretični del, kjer smo se tečajniki seznanili z organiziranostjo JRS. V soboto zjutraj smo se preselili v opuščeni kamnolom pri Lipici, kjer je najprej potekal preizkus jamarskih veščin – plezanje na poligonu, tovariška pomoč, vozli in zabijanje svedrovca. Preiskus so uspešno opravili vsi udeleženi in tako je JRS pridobila 12 novih tečajnikov za jamarske reševalce pripravnike ter dve tečajnici za jamarski reševalki. Takoj zatem se je začelo naporno usposabljanje iz reševalnih manevrov in zračna vlaga v kamnolomu je poskočila, saj je pot tekel na vse strani. Pod budnimi očesi inštruktorjev smo se tečajniki seznanili z razbremenilnim sidriščem, manevrom protiteže in sistemom bernard. Do večera smo trenirali in obnavljali na novo osvojeno znanje, zvečer pa je sledila še analiza.\n\n![Štrikamo!](https://jknm-novice.s3.eu-central-003.backblazeb2.com/tecaj-za-jamarske-resevalce-pripravnike-16-04-2018/slika_4.jpg)\n\n![Vodja JRS Walter je imel ves čas vse pod nadzorom.](https://jknm-novice.s3.eu-central-003.backblazeb2.com/tecaj-za-jamarske-resevalce-pripravnike-16-04-2018/slika_5.jpg)\n\n![Reševalni manevri zahtevajo veliko znanja in koncentracije.](https://jknm-novice.s3.eu-central-003.backblazeb2.com/tecaj-za-jamarske-resevalce-pripravnike-16-04-2018/slika_6.jpg)\n\n![Šini je imel težko delo koordinirati vse aktivnosti.](https://jknm-novice.s3.eu-central-003.backblazeb2.com/tecaj-za-jamarske-resevalce-pripravnike-16-04-2018/slika_7.jpg)\n\n![Napenjanje tirolske prečke.](https://jknm-novice.s3.eu-central-003.backblazeb2.com/tecaj-za-jamarske-resevalce-pripravnike-16-04-2018/slika_8.jpg)\n\nV nedeljo smo se znova zapodili v kamnolom in ponovili manevre prejšnjega dne ter začeli trenirati nove manevre. Vmes nas je zmotil alarm, saj se je aktiviral reševalni center Tolmin zaradi reševanja iz žičnice na Kaninu, vendar je kmalu prišla informacija, da so sami uspešno rešili vse ujete. Zato smo lahko v miru nadaljevali s tečajem. Spoznali smo še kako se napne tirolska prečka, kako namestiti poškodovanca v nosila, za konec pa smo spoznali še tehnike nošnje poškodovanca po različnih terenih, ki jih srečamo v jamah.\n\n![Hm ... Kako je že šlo tole?](https://jknm-novice.s3.eu-central-003.backblazeb2.com/tecaj-za-jamarske-resevalce-pripravnike-16-04-2018/slika_9.jpg)\n\n![Namestitev ponesrečenca v nosila zahteva dobro usklajenost ekipe.](https://jknm-novice.s3.eu-central-003.backblazeb2.com/tecaj-za-jamarske-resevalce-pripravnike-16-04-2018/slika_10.jpg)\n\n![Nošenje nosil po neravnih terenih ni mačji kašelj.](https://jknm-novice.s3.eu-central-003.backblazeb2.com/tecaj-za-jamarske-resevalce-pripravnike-16-04-2018/slika_11.jpg)\n\nNa koncu smo bili vsi udeleženci tečaja enotni v oceni, da smo preživeli res super vikend in pridobili mnogo novega znanja. Zahvalil bi se vsem inštruktorjem in prisotnim jamarskim reševalcem, saj so bili z nami res potrpežljivi. Nad vsem dogajanjem pa je bdel Damijan, ki je tudi vodja tega tečaja. Tečajniki sedaj doma vneto vadimo manevre in se že veselimo naslednjega termina tečaja, ki bo potekal v sredini maja.\n\nZa dodatno branje priporočam še Šinijev zapis [na njegovem blogu](http://www.sinigoj.si/2018/04/proteus-2018/).\n\nNa akciji sodelovali Tomaž Grdin, Damijan Šinigoj in Klemen Mihalič.\n\nFotografije Damijan Šinigoj in Tomaž Grdin."
  },
  {
    "id": 489,
    "markdown": "# Kumrovo brezno na Daljnem Vrhu\n\nMarko je dobil obvestilo 85 letnega domačina Antona Murglja z Daljnega Vrha, da se je v bližnjem gozdu odprlo večje brezno. Menda se je za to brezno vedelo že dlje časa, vendar pa je bila odprtima majhna in so jo zametali z vejami in še čem. Marko je angažiral Toma, ki je organiziral akcijo, jaz pa sem se mu pridružil kot podporna ekipa. Ko smo se vsi terminsko uskladili, je akcija stekla.\n\nV nedeljo dopoldne sva se odpeljala na Daljni Vrh in z nekaj usmeritvami prispela do Murgljeve domačije. Medtem, ko sva čakala na Antona, sva občudovala \"strateško\" lego lepo urejene domačije in okolico. Skoraj bi lahko rekel raj na zemlji. Del poti smo se odpeljali z avtom in nato še dobrega pol kilometra peš navkreber v gozd do brezna. Da nam ni bilo dolgčas je Anton pripovedoval zanimive življenjske zgodbe iz različnih obdobij svojega življenja, tako da smo mimogrede prispeli do jame. Bolj ko smo se bližali jami, bolj nama je bilo s Tomom sumljivo, da bo to verjetno že poznano brezno. Sicer sva po tihem upala, da le ne bo tako, a na žalost smo si to brezno pred leti že ogledali. V njem sta bila Anže Tomšič in Drago Primc.\n\n![Priprava pritrdišča.](https://jknm-novice.s3.eu-central-003.backblazeb2.com/kumrovo-brezno-na-daljnem-vrhu-19-04-2018/1_priprava.jpg)\n\n![Pred vhodom.](https://jknm-novice.s3.eu-central-003.backblazeb2.com/kumrovo-brezno-na-daljnem-vrhu-19-04-2018/2_pred_vhodom_2.jpg)\n\nVseeno sva se opremila in se spustila v brezno, katerega vhod je bil tokrat precej večji, kot pred leti. Brezno je pretežno skalnato, po večini oblečeno v lepljivo blato z le tu in tam nekaj sige. Na prvi stopnji in potem še kakih pet metrov niže na dnu je bilo opaziti kar nekaj smeti - kovinski sodi, žlebovi, steklovina, pa še kaj bi se našlo. Jih je pa delno že prekrila zemlja, ki se trga pri naravnem širjenju vhodnega dela. Nadaljevanja žal ni.\n\n![V breznu.](https://jknm-novice.s3.eu-central-003.backblazeb2.com/kumrovo-brezno-na-daljnem-vrhu-19-04-2018/3_v_breznu.jpg)\n\n![Na dnu.](https://jknm-novice.s3.eu-central-003.backblazeb2.com/kumrovo-brezno-na-daljnem-vrhu-19-04-2018/4_na_dnu.jpg)\n\nNazaj grede je Tom brezno še izmeril (24 m) in razopremil. Ko sva podrobnosti povedala Antonu, je bil vidno razočaran, saj je pričakoval, da bova prišla vse do podzemnega toka Temenice. Če bi se to uresničilo, je imel že pripravljene načrte, da bi bila zadeva turistično zanimiva. Malo razočarani smo se ob novih zgodbah hitro vrnili na domačijo. Presenečena sva ugotovili, da se s \"ta mlado\" celo poznamo, pa še v žlahti smo. Res je majhen ta svet.\n\nJože Tomšič (foto) in Andrej Gašperič."
  },
  {
    "id": 491,
    "markdown": "# Prvomajski tabor Čaganka\n\nJamarji se prvomajskih praznikov veselimo. Saj pogosto je potem razočaranje, ker mora večina namesto v jamo potem z ženo na morje ali v toplice, nekaterim pa vseeno rata na kakšen tabor odpraviti se in se potem umazani, utrujeni in v podpludbah ob ognju razumevajoče hihitamo sporočilom kolegov, ki z morja sporočajo, da se imajo kar okej na plaži …\n\nJasna, Klemen, letošnji jamarski tečajnik Tomaž in jaz smo se k Čaganki odpravili že v četrtek zvečer, da vse pripravimo. Letošnji tabor je obetal biti zelo slabo obiskan, vreme je bilo namreč že nadvse poletno, a se s tem nismo ubadali. Kdor bo prišel, bo prišel, kdor ne, pač ne …\n\nV petek zjutraj se je pri bivaku nabrala cela truma jamarjev reševalcev pripravnikov (tudi Klemen in Grdin iz JKNM sta med njimi), ki so v Stropnici vadili reševalne tehnike celih 12 ur! Z vmesnim enournim odmorom za kosilo, ki ga je pripravila Jasna. Pasulj v kotlu. Je bil dober, pustimo ob strani, kako zelo je bil potem ponoči bivak napihnjen!\n\n![V petek smo vadili reševalne tehnike.](https://jknm-novice.s3.eu-central-003.backblazeb2.com/prvomajski-tabor-caganka-05-05-2018/1.jpg)\n\n![Klemi vadi reševalno tehniko.](https://jknm-novice.s3.eu-central-003.backblazeb2.com/prvomajski-tabor-caganka-05-05-2018/2.jpg)\n\n![Obiskali smo novo jamo.](https://jknm-novice.s3.eu-central-003.backblazeb2.com/prvomajski-tabor-caganka-05-05-2018/3.jpg)\n\n![Ki ni ozka, smo zagotavljali letošnjemu tečajniku.](https://jknm-novice.s3.eu-central-003.backblazeb2.com/prvomajski-tabor-caganka-05-05-2018/4.jpg)\n\nV soboto se nas je nekaj odpravilo v novo jamo blizu Čaganke, kjer je ognjeni krst čez ožine doživel Tomaž (ki od vseh letošnjih tečajnikov edini ni odšel na morje), par jih je odšlo v bivak v Severnem rovu dopolnit zaloge, Rok in Citrar pa sta se odpravila v Kalahari kopat nadaljevanje.\n\nV nedeljo sta se Klemen in Anže odpravila na dno Čaganke pokukat, ali bomo šli končno čez 500, nekaj se nas je odpravilo v Čaganko do 100 m, da vidimo, koliko vode lahko v nekaj urah prebijanja proti površju izloči Tomaž, Miha pa je z delom družine vrtal po nekem dihalniku, pod katerim je zagotovo jama, le kako globoka je, se pa ne ve ...\n\nTudi Tom in Vida sta nas prišla pogledat, je Tom zaslutil, da urejamo hladilnik pri bivaku, kjer hladimo pijačo in jedačo, vseh skupaj se nas je gor izmenjalo skoraj 30!\n\nA v nedeljo smo ostali le najbolj vztrajni, da smo lahko v ponedeljek dopoldne, ko sta se z dna vrnila Klemen in Anže, izvedeli, da se je Čaganka zaprla. V tistem aktivnem rovu, ki ga že par let glodamo, sta prišla do sifona, zato niti ni čudno, da smo se nazadnje, ko smo bili dol, <a href=\"/novica?id=477\" target=\"_blank\">zastrupili z ogljikovim monoksidom</a>!\n\nA pri Čaganki je že tako, ko nam zaloputne vrata, odpre okno! Sta nadaljevala z delom v Kalahariju, ki je sicer malce višje gor, a je vsaj prepihan in obljublja, da bo šel ...\n\nDela nam torej zagotovo še ne bo zmanjkalo, voljnih garačev pa zagotovo tudi ne, vsaj sodeč po zagretosti letošnjih tečajnikov.\n\nPreberite Tomaževe vtise s tabora in vam bo vse takojci jasno.\n\n<b>Damijan Šinigoj</b>\n\nJamarstvo je športno raziskovanje jam in dokumentiranje odkritij, je timska dejavnost, zato so jamarji organizirani v društva. V eno izmed društev sem pristopil tudi jaz, v Jamarski klub Novo mesto, kjer naj bi mlado perspektivno človeško bitje pridobilo vsa potrebna znanja in izkušnje za raziskovanje jam in jamskih sistemov.\n\nV meni je namreč tlela iskrica, ki jo je zanetila morda Šinijeva knjiga Kratek dnevnik jamarskega zasvojenca ali pa morda moji prvi partizanski obiski jam v alpinističnem stilu. Saj niti sam ne vem, kaj me je pripeljalo med vse te norce, ki rinejo in rijejo tam nekje v nedrjih matere zemlje. Ali je jamarstvo šport ali predvsem raziskovanje, me ne obremenjuje kaj preveč, vem pa, da sem dovolj usekan in si želim druženja in ekipnega duha pri osvajanju in raziskovanju za človeštvo še kako koristnega sveta, čeprav se navaden smrtnik tega sploh ne zaveda. Blagor ubogim na duši.\n\nNo, prišel je prvomajski tabor pri Čaganki, za katerega moram priznati, da sem ga komaj čakal, kaj čakal, zadnje noči še spal nisem. Z izbuljenimi očmi sem srepel v debelo noč in premišljeval, če je tako v jami, črno kot v rogu, in ker nisem več mogel čakati in se tresti kot zasvojenec na trdi drogi, ki komaj čaka na svoj šus, sem zmetal vse življenjske potrebščine za jamarski safari in se odpravil v temni rog ter se spotoma ustavil še pri Alenki. Da preverim, če so jamarski zasvojenci morda že krenili proti bivaku. Pa me je samo debelo pogledala: »Kaj, a da boš pa i ti po jamah hodil?« In sem se hrabro potrkal po prsih ter ponosno izjavil, da ja, da saj sem vendar tečajnik za jamarja pripravnika. Obvestil sem Klemna, da se nahajam pri bivaku in zakuril ogenj. Kaj bi lagal, strah me je bilo, vsi ti čudni zvoki, ki prihajajo iz teme, so mi dvigovali dlake na hrbtu in sem hitro zagrabil motorko ter nažagal par suhih vej, v upanju, da ropot žage prestraši vse beštije, ki se skrivajo in prežijo name, nebogljenega čevapa na dveh nogah, da me požrejo. In sem kuril. In to kako kuril, da so še medvedi pogledovali izza dreves, če ni morda čas za pobeg, ker prihaja gozdni požar.\n\nNo, pa ni minilo dolgo, ko so v trdi temi prispeli prvi jamarji – Jasna, Klemen in Šini. Nad žerjavico smo vrgli mesnine in debatirali dolgo v noč, kako nas ni strah ter vsake toliko poškilili za hrbet, če ni kje v bližini kaka jezna košuta, ki bo prhnila med nas, pogasila ogenj in poklicala jelena kapitalca, da nas natakne na roge, kot šunke, ki se sušijo doma v dimnici.\n\nPrebudili smo se v prečudovito jutro, ki je nakazovalo, da bo dan dolg in topel. Popili prvo kavo, popili drugo kavo, pri tretji kavi pa so začeli prihajati prvi jamarski navdušenci. Ko sem jih od daleč meril, sem si mislil poglej, poglej te usekance, ko sem pa izvedel, da so to novi pripravniki za jamarske reševalce, sem pa samo še pomislil, da ni več upanja za njih. Padlo je povelje in vsi smo se napravili v jamarsko opremo, ki meni še vedno povzroča kup preglavic. Sem stal tam pred vsemi in natikal pas in vse tiste škopce, štrikce ter orodja v obliki loka z vijakom za začasno spenjanje in pomislil, aha tako je tam v Beču, ko so bolj svetovljanski in imajo razne sadomazo klube in ti tete in strici izvajajo zdravo spolnost, oblečeni v razno razne štrikce, vezice in kaj ti še vem kaj, saj ne, da bi vedel, kako to izgleda, mi je pa sodelavec pravil, kako sta iz čiste radovednosti enkrat z ženo skočila pogledat, kaj je na tem.\n\n![Nasmejano gasilska, ko so imeli še kaj energije.](https://jknm-novice.s3.eu-central-003.backblazeb2.com/prvomajski-tabor-caganka-05-05-2018/5.jpg)\n\nŠe skupinska fotografija pred kombijem Jamarske reševalne službe v polni bojni opremi in pot pod noge proti ne tako oddaljeni jami Stropnica. Jaz sem brezskrbno taval, saj nisem imel nikakršnih obveznosti in sem samo razmišljal sam pri sebi, ja, porka motorka, spet nobene ženske, en sam dolgčas. Vojska odrešitve je pa strumno korakala proti robu prepadnega brezna in že so padla povelja in pripravniki za reševalce so stopili skupaj ter složno naredili načrt, kako bo kdo rešil drugega in kako bodo rešili vse skupaj in sami sebe. Mene, siroto bogo, so pa tam na robu pustili in mi bevskali v ksiht, naj pazim, ne hodim preblizu roba, da ne bom v jamo padel! Ha, sem si mislil, pa saj to hočejo, da bo vaja bolj realistična in se odmaknil še par korakov stran in se za vsak slučaj z eno roko oklepal grmovja, z drugo pa stiskal pest in si mislil, samo naj mi pride kdo blizu, ga takoj čez porcelan žvajznem, saj pri reševalcih nikoli ne veš. Jih sumim, da so kot gasilci, ki trenirajo in trenirajo, akcije pa od nikoder, pa se najde nekdo izmed njih, pa malo podkuri, da bo akcija. Samo pomislite – ste edini jamar tečajnik med samimi izkušenimi jamarji, ki vadijo reševanje iz jame. Me prav zanima, kako bi se vi počutili v moji koži. Pa je le prišla odrešitev, so me poslali po dve prasici v tabor. Z veseljem sem odkorakal, sem si mislil, ah, ne bom jaz žrtveno jagnje temveč dve prasici. In bolj ko sem se bližal taboru, bolj so me prevevale črne misli, čakaj malo, v taboru sta ostala samo Jasna in Šini, kaj sta morda onadva ti dve prasici? Previdno sem pristopil v tabor in potihem povedal Jasni, da so me poslali po dve prasici in da ne vem, katere dve naj odnesem, pa je bila skrb odveč in mi je pokazala na transportne vreče in sem hitro pograbil tri ter odtekel proti Stropnici. Tri sem pa vzel za vsak slučaj, da ne bi bilo kaj narobe. Če kdo ne ve, kako je, ko vajenca pošljejo po kompresijo ali pa bingl olje, naj me kar vpraša, so se ravno pred kratkim moji sodelavci norca delali iz novih inženirjev, da me je bilo kar sram, v kakšni družbi sem. No, novopečenih inženirjev mi ni bilo žal, kaj so pa tam za klopmi samo v bukle buljili, bi šli kdaj pa kdaj tudi v resničnost malo povohat, ne pa samo teorijo pred katedrom nabijat ...\n\nSe vrnem do jame in si oddahnem, večina pripravnikov reševalcev že veselo opremlja brezno in vsi so zatopljeni v svoje delo, jaz sem odrešen. Še malo počakam, posedim in razmišljam, kako lep dan je, ko mi Klemen reče, no, sedaj, ko je jama opremljena, si pa ti na vrsti in mi vse razloži, kako in kaj, pokaže na sotovariša Cvelbija, ki je pa že zelo izkušen jamar pripravnik, saj je bil že tam, kamor imam jaz v prihodnosti šele za odjamrarit in mu naroči, naj pazi name, da ne bi počel kakih neumnosti. Da ne bi medtem, ko bi visel samo še na popkovini, odpel še te in zdrknil v temne globočine in se prepustil vesolju. Moram priznati, da so prav vsi gledali in pazili na mene, da res ne bi naredil kake neumnosti in sem si mislil, to je tisti ekipni duh, pa ni. To je skrb matere medvedke za svoje mladiče. Daleč nazaj na časovni daljici sva z kolegom doživela neprijetno izkušnjo oziroma srečanje s samico vrste homo sapiens, ki je branila svoj zarod in mi je izjavil, vedno se boj matere z otrokom, za vse drugo ti je lahko malo mar.\n\n![Tudi nova jama zna umazati.](https://jknm-novice.s3.eu-central-003.backblazeb2.com/prvomajski-tabor-caganka-05-05-2018/6.jpg)\n\n![A Čaganka umaže bolj.](https://jknm-novice.s3.eu-central-003.backblazeb2.com/prvomajski-tabor-caganka-05-05-2018/7.jpg)\n\nTako sem začel s svojim prvim spuščanjem v jamo po šolsko, pa dol, pa spet gor in ponovi vajo, kot v vojski. Saj ne, da sem bil pravi vojak, mi je ate rekel, da to, kar smo se igrali mi tam po grmovju Zahodne Slovenije, je bilo bolj taborništvo, pa vendar ne bom pozabil naskakovanja na hrib nekje pri Šembijah v polni poletni pripeki z vso bojno opremo še po JUS standardu (ali morda celo partizanskem), saj smo se morali med zavzemanjem hriba dreti na juriš in je poveljnik zagrozil, da bomo toliko časa ponavljali, dokler ne bomo na vrh prišli vsi enotno z maorskim bojnim izrazom na obrazu in v en glas operno peli NA JUUURIIIIŠ!\n\nTako sem prijurišal na vrh jame in bil zadovoljen sam s sabo, oba komandanta JRS pa sta pohvalila svoje borce in se odločila, da sta lačna in izdala povelje, da lahko pričnemo z umikom v zaledje, kjer je glavna intendantka Jasna že kuhala pasulj. Pojedli smo vsak svojo porcijo in glavno kuharico prosili še za repete, saj res ni bilo slabo, kot v vojski, sem bolje jedel na terenu, kot pa v kasarni. Ja, bilo je dobro, hvala Jasna!\n\nMedtem sta se nam pridružila še dva nova borca in srce mi je zapelo, kajti zagledal sem vse tisto božansko, kar opevajo razni guruji, ko doživijo razsvetljenje. Še je upanje v jamarstvu, niso samo debeli in kosmati možakarji, ampak tudi brhke cvetlice. Spet se zaslišijo povelja in vsi na ukaz skočimo nazaj proti fronti na prvo bojno linijo.\n\nCvelbija in mene pošljejo s slabšo polovico brhke cvetlice nekam za prvo bojno linijo v gozd, da napravimo zasedo in sovražnika premagamo čez prvi vozel. Slabša polovica brhke cvetlice napelje vrv prek visoke veje na stari bukvi. Nič mi ni bilo jasno, kaj za vraga se gremo, ni vrag, da če pogledam lepo dekle v oči, si pa menda še ne zaslužim vislic. Razumem, da so dezerterje drugim v poduk kaznovali, pa vendar! Matjaž vpraša, kdo gre prvi. S Cvelbijem se spogledava in namignem mu, naj kar on pristopi k stvari, kajti meni se hlače tresejo, pa on sploh ne ve, za kaj gre. Jaz pa sumim Matjaža, da snuje peklenski načrt maščevanja in mi bo med premagovanjem vozla zadrgnil štrik okrog vratu samo zaradi občudovanja njegove lepše polovice Katarine. Cvelbi v prvo pokaže, kako se stvari streže in na vrsti sem jaz. Od samega strahu pred Matjažem, veste, on je tudi jamarski reševalec, sem zaštrikal, zapletel in na koncu še zavozlal vse skupaj, da mi je na koncu z živci naročil, naj se spustim dol in bomo vse skupaj še enkrat korak po korak ponovili. Tedaj sem pa že začel verjeti v človeško dobroto in si mislil, saj mi nič noče in da bi mu to dokazal, sem posegel še po zahrbtnem triku in mu skoraj odščipnil prst z vrvno zavoro. Vsi trije smo se po preizkušnji na drevesu odpravili proti jami in še enkrat opravili spust v jamo, tokrat z vozlom na vrvi. Matjaž je šel prvi, kot se za pravega poveljnika spodobi, me med manevriranjem opazoval ter v jami priznal, da mi sploh ni šlo tako slabo, čeprav za moje standarde ni bilo popolno. Premagovanje vozla sem popravljal, ker sem v prvo nekaj zapletel, pa je odvrnil, da sem vse naredil varno in to je to. Velik možak je tale Matjaž, sem potlej kasneje ob ognju od njega izvedel, kako je biti ponesrečenec v jami in sem začutil, da je iz pravega testa, saj se ni popolnoma prepustil reševalcem, ampak jim je po najboljših močeh težko poškodovan v Feranovi Buži pomagal, da so ga izvlekli na plan.\n\n![Pred spustom v Čaganko.](https://jknm-novice.s3.eu-central-003.backblazeb2.com/prvomajski-tabor-caganka-05-05-2018/8.jpg)\n\n![Po prihodu iz Čaganke.](https://jknm-novice.s3.eu-central-003.backblazeb2.com/prvomajski-tabor-caganka-05-05-2018/9.jpg)\n\nMoj pravi jamarski krst se je pa začel naslednjega dne, že navsezgodaj zjutraj. Ob petju prvih ptic so se tudi jamarji prebudili iz sanj o nedoseženih in neizmerjenih votlinah in rovih, meandrih, ki jih še niso osvojili. Zapodili so se v nedrje matere zemlje, kot da se tam cedita samo med in mleko, ne pa voda in blato.\n\nKlemen, Jasna, Šini in jaz pa smo se odpravili v deviško jamo, ki jo je razdevičil Klemen. Ne vem, kaj vsi vidijo na teh devicah, pa zaslepljeni s sliko dvestotih devic, ki čakajo na nebu samo nate, delajo razne neumnosti, sebi v pogubo. Jaz sem bil že od malega zagovornik izkušenih zrelih odločnih punc, ne pa nekih napol odraslih deklic, ki sploh ne vedo, kaj bi rade in so zato zafrustrirane do amena, pa sta me Šini in Klemen potolažila, da jama, ki je pred mano, ni več tako deviška, saj sta jo že onadva razširila, naj ne skrbim ter naj se ji prepustim, da bom užival. Pa sem si rekel, sedem križev in težav, in se iz oči v oči spogledal s svojo prvo jamo, v katero se bom spustil po pravilih, se pravi po jamarsko, kakor se tem stvarem streže. Moram priznati, da sem se počutil izredno suverenega, samo malo me je skrbelo, ker nisem imel kondoma – jamarske zaščitne obleke, pa kakšna ožina me čaka nisem vedel. Jama se je odprla in me spustila v svoje drobovje in priznam, da sem izredno užival. Počutil sem se varno kot le kaj, saj so vsi skrbeli, da sem šel po pravilih dvakratnega varovanja, na Šinijevem obrazu pa sem opazil izraz iz filma Ko to tamo peva, ko je pride do scene I tata bi to radio, sine ... Mi je bilo takoj jasno, zakaj je čar raziskovati nove jame, ne pa obiskovati stalno ene in iste ...\n\nKlemen je šel pred nami in se prebijal čez deviške predele ter čistil in opremljal jamo in sporočal sproti, kaj se dogaja oziroma kako kaže. Jasna in Šini sta me na globini kakšnih 50 m spustila naprej in zadrl sem se Klemnu, če se lahko spustim do njega. Ko sem prišel do zadnjega pritrdišča, mi je pa malo kislega obraza omenil, da se spodaj konča in se jama na 68 metrih globine zapre. Predlagal je, naj se kar na prosto spustim še kakih 10 metrov do dna prelomnice, pa sem si mislil, da za začetnika bi bilo to že preveč izzivanja in sem rajši počakal pri koncu vrvi. Z laserskim merilcem je začel meriti praznino, da je lahko na površju napravil načrt jame in jo registriral. Kako ji bo ime, se pa še ne ve, bo še malo razmišljal.\n\nSkočili smo k Alenki na kofe, kjer se nam je pridružil še Anže, ob ognju pa je kasneje minil še en dan na Poljanski gori. Ogenj je gorel že drugi dan in počasi se je večer prevešal v trdo noč in še zadnji ponočnjaki smo se odpravili spat. Hrup je potihnil, glasovi gozda so prebadali noč, razsvetljeno s polno luno. Medtem ko skušam zapreti oči, mi vrtinec misli spet ne pusti zaspati. Kaj vse sem doživel v tako kratkem času, koliko novih ljudi sem spoznal in vse te njihove zgodbe. Kako presenetljiva je človeška usoda, ki me je pripeljala med velike ljudi, jamarje! Počasi zdrknem v tišino in se prebudim v nov, s soncem obsijan dan. Smo kot čebele, počasi lezemo iz panja in pustimo, da nas sončni žarki prebudijo, prva kava, druga kava, jamarji se menjajo ob ognju. Opašem si opremo in se v spremstvu Jasne, Tanje ter Dejana odpravim proti vhodu Čaganke, lepotice, ki svoje čare skriva globoko v sebi, da bi jih videl, pa moraš že biti predrzen, neustrašen in pogumen. Vpel sem se v vrv in se prepustil zavori, počasi sem drsel vse globlje in globlje in sledil pleteni stezici vrhuncu naproti.\n\n![V Čaganko se je šlo tudi samo kar tako malo za hec in kondicijo.](https://jknm-novice.s3.eu-central-003.backblazeb2.com/prvomajski-tabor-caganka-05-05-2018/10.jpg)\n\nBodi nežen, stisni zavoro do kraja in nikar na silo, sem si mislil. Počasi sem dojel ritem, umirjal še malo prej globoko dihanje in na čelu so se mi začele pojavljati potne srage. Poln življenjske moči sem pridrajsal na globino stotih metrov, tu smo počakali en drugega in se dogovorili za vrstni red vračanja na površje. In šele sedaj sem doživel ves čar jamarstva, peklenski ples s prižemami.\n\nAh, kaj bi dolgovezil, ves zelen, poln samega sebe sem se spravil na lepotico, ki ji ne sežem do kolen in mi je dala lekcijo, da se bom moral še vrniti in jo počasi osvajati, kot najlepše dekle v vaški gostilni, ki si še ni nadelo predpasnika in z iskricami v očeh vabi snubce in jih obenem zavrača enega za drugim, saj išče samo enega, tistega pravega. Ko jo osvojim, bom pa blažen razlagal o njeni lepoti.\n\n![Ni samo Jasna kuhala.](https://jknm-novice.s3.eu-central-003.backblazeb2.com/prvomajski-tabor-caganka-05-05-2018/11.jpg)\n\nDaleč od tega, da sem vztrajen pri sledenju lastnih nasvetov. Vendar sem se že dolgo nazaj naučil in verjamem, da je res, da tisti, ki se razvijajo, napredujejo in dosegajo svoje cilje, tvorijo dobre navade in te navade so temeljnega pomena za učinkovitost pri vseh prizadevanjih. Jaz si bom prizadeval, da postanem dober jamar. Dober jamar je pa star jamar. Saj razumete, kaj s tem mislim, če ne, me pa pocukajte za rokav in vprašajte naslednjič, ko se zagledamo.\n\nPa srečno! Bodoči jamar&nbsp;Tomaž Žekar.\n\nFoto: Damijan Šinigoj"
  },
  {
    "id": 505,
    "markdown": "# Info točka na Kočevskem Rogu\n\nJamarji visoko kraško planoto Kočevski Rog ter njegovo nadaljevanje Poljansko goro še kako dobro poznamo, saj ta prostor v našem klubu raziskujemo že 35 let. Pretekli četrtek, 27. septembra 2018, pa je obravnavan prostor bogatejši za vstopno točko nastajajočega informacijskega centra. Začelo se je pravzaprav s tem, da je Občina Dolenjske Toplice preteklo leto postala najemnica Lukovega doma v bližini Baze 20. V njem je prepoznala možnost vzpostavitve informacijskega centra, s katerim bi obiskovalcem predstavili široko paleto naravnih vrednot ter pestre kulturne dediščine tega območja, med katero nedvomno izstopa tista iz obdobja NOB. Če bo šlo vse po načrtih, bodo objektu dozidali sanitarije, uredili kuhinjo, prostore opremili s tehničnimi pripomočki ter jih napolnili s poučnimi vsebinami. Ob tem računajo tudi na sredstva iz kakšnega primernega razpisa. Sicer se zdi, da v prihodnje Baza 20 ter drugi kulturni spomeniki ne bodo več tako zapostavljeni. V okviru Mreže za Bazo 20, ki združuje različne zainteresirane deležnike, potekajo številni razgovori, s katerimi si prizadevajo za oživitev in promocijo tega območja.\n\nEden od korakov na tej poti je bil storjen v zgornjih dveh sobah Lukovega doma. V prvi je Zavod RS za varstvo narave, OE Novo mesto, v okviru projekta LIFE Kočevsko pripravil štiri razstavne panoje, na katerih je predstavil ogrožene živalske vrste tega območja, med njimi tudi močerila.\n\n![Panoji Zavoda RSVN.](https://jknm-novice.s3.eu-central-003.backblazeb2.com/info-tocka-na-kocevskem-rogu-07-10-2018/20180920_003.jpg)\n\nVečji prostor pa smo namenili obsežni predstavitvi našega jamarskega kluba. Predstavili smo nekdanjo in sedanjo jamarsko tehniko ter jo dopolnili z rezultati naše publicistične dejavnosti. Posebej za ta namen pa je idejni vodja opisanega dogajanja Andrej Hudoklin spodbudil pripravo tematske razstave z naslovom V jamah Kočevskega roga in Poljanske gore.\n\n![Pogled v levo polovico prostora ...](https://jknm-novice.s3.eu-central-003.backblazeb2.com/info-tocka-na-kocevskem-rogu-07-10-2018/20180927_008.jpg)\n\n![... in še v desni del.](https://jknm-novice.s3.eu-central-003.backblazeb2.com/info-tocka-na-kocevskem-rogu-07-10-2018/20180927_009.jpg)\n\nNa njej smo predstavili vse ključne kraške in jamarske elemente tega prostora. Na osmih informativnih panojih tako obiskovalec lahko dobi osnovno informacijo. Postavitev jamarske tehnike je pripravil predsednik Zdravko Bučar, zasnova informativnih panojev pa je delo Andreja Hudoklina.\n\n![Razstavo je odprl topliški župan Jože Muhič (desno).](https://jknm-novice.s3.eu-central-003.backblazeb2.com/info-tocka-na-kocevskem-rogu-07-10-2018/20180927_001.jpg)\n\n![Andrej in Borivoj med ogledom panojev.](https://jknm-novice.s3.eu-central-003.backblazeb2.com/info-tocka-na-kocevskem-rogu-07-10-2018/20180927_005.jpg)\n\n![Ekipa postavljavcev: Luka Pršina, Andrej Hudoklin, Marko Pršina in Zdravko Bučar.](https://jknm-novice.s3.eu-central-003.backblazeb2.com/info-tocka-na-kocevskem-rogu-07-10-2018/20180920_007.jpg)\n\n![Vzorčni primer informacijskega panoja.](https://jknm-novice.s3.eu-central-003.backblazeb2.com/info-tocka-na-kocevskem-rogu-07-10-2018/razstava_baza_20_small_01.jpg)\n\nRazstavo, ki jo krasijo naši najboljši posnetki, večinoma uporabljeni že v Dolenjskem krasu 7, sem oblikoval Marko Pršina. Lepo ste vabljeni, da si jo ogledate. Urnik odprtja poiščite na spletni strani Dolenjskega muzeja."
  },
  {
    "id": 506,
    "markdown": "# Čiščenje Brezna v Debliških livadah\n\nNa pobudo Komisije za reševanje vprašanj prikritih grobišč, ki želi preveriti ali so v Breznu v Debliških livadah žrtve povojnih pobojev, smo se dogovorili za izvlek odpadkov.\n\n![Brezno pred posegom.](https://jknm-novice.s3.eu-central-003.backblazeb2.com/ciscenje-brezna-v-debliskih-livadah-29-10-2018/slika_1_vhod_pred.jpg)\n\nPo temeljitih pripravah smo z delom začeli že v petek, 19. oktobra 2018, ko so dopoldan komunalci pripeljala pet kontejnerjev. Ta dan smo z bagrom očistili vhodni del brezna in brezno opremili z vrvjo.\n\nV soboto zgodaj zjutraj smo začeli s čiščenjem. V breznu so bili lahko naenkrat največ štirje garači, pa še ti so lahko odpadke polnili samo v sode, ker za velike vreče ni bilo prostora. Kopanje ni bilo lahko, ker so bile smeti »armirane« s plastično folijo (polivinil). Polne sode je kot že mnogokrat iz brezna vlekel kamion s hidravlično roko in vitlom (HIAB). Prvi dan nas je bilo samo 10, ampak smo v 10 urah napolnili tri kontejnerje.\n\n![HIAB je bil zakon! Foto Andrej Mihevc.](https://jknm-novice.s3.eu-central-003.backblazeb2.com/ciscenje-brezna-v-debliskih-livadah-29-10-2018/20181020_008.jpg)\n\n![Iz ceste je segel dobesedno v jamo. Foto Andrej Mihevc.](https://jknm-novice.s3.eu-central-003.backblazeb2.com/ciscenje-brezna-v-debliskih-livadah-29-10-2018/20181111_016.jpg)\n\n![Nalaganje nedefinirane gmote v sod. Foto Andrej Mihevc.](https://jknm-novice.s3.eu-central-003.backblazeb2.com/ciscenje-brezna-v-debliskih-livadah-29-10-2018/20181020_005.jpg)\n\n![Trenutek za počitek oz. čakanje na vrsto za novo polnjenje soda. Foto Andrej Mihevc.](https://jknm-novice.s3.eu-central-003.backblazeb2.com/ciscenje-brezna-v-debliskih-livadah-29-10-2018/20181020_007.jpg)\n\nV nedeljo se je zbrala nova ekipa, tokrat 12 kopačev, ki je v 7 urah napolnila še preostala kontejnerja. Odpadki so v začetnem zanosu kar leteli iz brezna, ker smo folijo v veliki večini odstranili že prvi dan. Se je pa ritem močno upočasnil, ko smo prišli do prvih najdb vojaških predmetov in se nam je pridružil še član komisije.\n\n![Brezno po zaključenem čiščenju.](https://jknm-novice.s3.eu-central-003.backblazeb2.com/ciscenje-brezna-v-debliskih-livadah-29-10-2018/slika_2_vhod_po.jpg)\n\nMed najdbami je bilo največ menažk, čutar in jedilnega pribora, našel se je še kakšen bajonet, tobačnica, etui za očala in seveda nekaj novcev, za katere se je izkazalo, da so zlatniki (?). Vse najdbe smo predali Andreju Mihevcu, ki je naše delo nadzoroval.\n\n![Izplen: pet polnih komunalnih kontejnerjev. Foto Andrej Mihevc.](https://jknm-novice.s3.eu-central-003.backblazeb2.com/ciscenje-brezna-v-debliskih-livadah-29-10-2018/20181021_015.jpg)\n\n![Nekaj najdb iz jame.](https://jknm-novice.s3.eu-central-003.backblazeb2.com/ciscenje-brezna-v-debliskih-livadah-29-10-2018/slika_3_najdbe.jpg)\n\nUdeleženci:&nbsp;Zdravko Bučar, Borivoj Ladišić, Andrej Jaklič, Črt Bučar, Anže Tomšič, Tomaž Grdin, Primož Paterneš, Uroš Mervič, Jože Tomšič, Toni Prijatelj, Tomaž Žekar, Jasna Šinigoj, Damijan Šinigoj, Dejan Šenet, Aleš Cvelbar, Andrej Gašperič, Primož Zore in Marko Pršina.\n\n<b><br></b>\n\n## Dodatek 12.11.2018\n\nTudi današnjo akcijo (11. november 2018), ki je bila četrta v vrsti, smo  uspešno zaključili. Kot smo načrtovali, smo  iz Brezna v Debliških livadah odstranili vse komunalne odpadke. Samo tokrat smo jih postrgali za približno 3 m3 in še kakšnega pol kubičnega metra kamenja. Med  strganjem komunalnih odpadkov smo nabrali še za pol soda vojaških in drugih stvari.  Člani komisije za reševanje vprašanj prikritih grobišč so pregledali plasti v delu jame, ki ni neposredno pod vhodom. Pripravili so še za dve vreči raznih najdb, ki smo jih potegnili na površje, kjer so jih podrobneje pregledali. Skupaj s predmeti, ki smo jih sproti odbirali iz izvlečenega materiala, se je nabralo za nekaj vreč tovrstnega materiala. Komisija je vse odpeljala v podrobnejši pregled. Zaključna informacija bi v tem trenutku torej bila, da človeških posmrtnih ostankov nismo našli - navedeno brezno ni prizorišče množičnega poboja.\n\n![Hrana je teknila. Hvala Jasni, Toniju ...&nbsp;Foto Andrej Mihevc.](https://jknm-novice.s3.eu-central-003.backblazeb2.com/ciscenje-brezna-v-debliskih-livadah-29-10-2018/20181021_013.jpg)\n\nKomisija se bo po vsej verjetnosti naslednje leto lotila podrobnejšega pregleda plasti, ki so v breznu ostala še nepregledana in takrat bodo spet rabili našo pomoč.\n\n![Delovni posvet, kako naprej? Foto Andrej Mihevc.](https://jknm-novice.s3.eu-central-003.backblazeb2.com/ciscenje-brezna-v-debliskih-livadah-29-10-2018/20181111_022.jpg)\n\nSočasno je ločena ekipa v sosednjem breznu odstranjevala zamašek iz blata in kamenja. Prišla je v ozek zasigan meanderček, kjer so raziskovanje zaključili.\n\nUdeleženci:Zdravko Bučar, Tomaž Žekar, Črt Bučar, Primož Zore, Marko Pršina, Andrej Gašperič, Zvonka Janežič, Mitja Remih, Tomaž Grdin, Toni Prijatelj, Borivoj Ladišić in Damijan Šinigoj.\n\nO Breznu v Debliških livadah je leta 1999 Andrej Mihevc napisal <a href=\"https://jknm.s3.eu-central-1.amazonaws.com/ciscenje-brezna-v-debliskih-livadah-29-10-2018/nase_jame_41_1999_str_89_93_brezno_v_debliskih_livadah.pdf\" target=\"_blank\">prispevek za Naše jame</a>.\n\nZaključek akcije z epilogom čiščenja je razviden iz <a href=\"/novica?id=518\" target=\"_blank\">nadaljevanja čiščenja v letu 2019</a>."
  },
  {
    "id": 507,
    "markdown": "# Prvonovembrsko čagankarjenje\n\nKot že nekaj let zapored, smo JKNM-jevci tudi letos organizirali prvonovembrsko čagankarjenje v in pri Čaganki. Letos mineva 10 let od njenega odkritja in če je bila do globine 250 m radodarna in popustljiva, smo se morali za naslednjih (skoraj) 250 m krepko truditi kar nekaj let. Ter nekaj let trmasto plezati kamin Game Over, da smo po skoraj 180 m priplezali pod strop. Pa nekaj let širiti in odkopavati Južni rov, ki smo ga prek šestih dvoran raztegnili na več kot 700 m dolžine! Lani je že kazalo, da se bo Čagankina zgodba končala in jo bomo le še občasno nostalgično turistično obiskovali, pa smo z malce dolenjske trme dosegli, da temu ni tako!\n\nZato smo si za letošnji tabor zadali smele cilje:\n\n- undefined\n- undefined\n- undefined\n- undefined\n- undefined\n- undefined\n- undefined\n- undefined\n\nA kakor se rado zgodi, se je zgodilo tudi letos – vremenska napoved je bila porazna, pa že prej je par dni krepko deževalo. Kar je pomenilo, da bo Čaganka mokra in blatna in smo potencialne obiskovalce in garače kar odvračali od obiska.\n\nV četrtek smo se Žeki, Jani in jaz odpravili v kamin Game Over, kjer smo prižgali dimno bombico (kdaj smo jo, smo sporočili prek jamskega telefona), zunanja ekipa, Mitja in mladički (ter moja kuzlica) so pa za dimom oprezali. Pa se je sfižilo, prav v trenutku, ko sem zadevo prižgal, se je zunaj ulilo kot za stavo in je tisti dim bolj dol pritisnilo kot ven, pa tudi zunanja ekipa je bila skoraj tako mokra kot jaz, ki me je v jami slap pral med plezanjem gor in spuščanjem dol …\n\nV petek smo pripravljali drva za zimo, v soboto pa končno resno in koristno akcijo udarili - Grdinu smo pomagali fotoskenirati preostale dvorane Južnega rova. Kar je vzelo kar nekaj časa, »turisti« smo ven pokukali v temi, garači pa že krepko po polnoči.\n\n![Čaganka je dobila svojo prvo majico.](https://jknm-novice.s3.eu-central-003.backblazeb2.com/prvonovembrsko-cagankarjenje-12-11-2018/6.jpg)\n\n![Pred odhodom v kamin Game Over.](https://jknm-novice.s3.eu-central-003.backblazeb2.com/prvonovembrsko-cagankarjenje-12-11-2018/7.jpg)\n\nV nedeljo smo še pospravili in Čaganka je že pripravljena na zimo, ko bo manj mokra in bomo lažje iskali prehode, nadaljevanja in nove rove …\n\n![Kakor se za 1. november spodobi, tudi buča je bila.](https://jknm-novice.s3.eu-central-003.backblazeb2.com/prvonovembrsko-cagankarjenje-12-11-2018/8.jpg)\n\nDamijan in Lenart Šinigoj, Primož Zore, Tomaž Žekar, Jasna Šinigoj, Mitja, Lovro in Žiga Remih, Zdravko in Črt Bučar, Tomaž Grdin, Jani Prelovšek (JK Krka), Špela Albreht (JK Logatec)."
  },
  {
    "id": 514,
    "markdown": "# Jamarsko-gastronomska akcija v Ušivih jamah ter v Željnah\n\nUšive jame ležijo nekako med Kočevskim Rogom ter\n  Kočevsko Malo goro. Po nekih informacijah tu naj ne bi bilo nobene jame,\n  le eno brezno z zabetoniranim vhodom, ki so ga nekateri jamarji že\n  iskali, a brez uspeha. Toda Toniju je uspelo najti tu kar dve jami. V lepi in\n  sončni aprilski nedelji sva se odpravila na akcijo. Najbližjo pot\n  je zapirala rampa z oznako prepovedane vožnje zaradi mirne cone za\n  zaščitenega gozdnega jereba. Na bližnjem drevesu je visela\n  precej stara tabla, ki je kazala na grobišča, čeprav do\n  sedaj ni bilo dokazano, da bi v Ušivih jamah obstajale take jame.\n\n![Cesta je zaprta zaradi mirne cone za gozdnega jereba.](https://jknm-novice.s3.eu-central-003.backblazeb2.com/jamarsko-gastronomska-akcija-v-usivih-jamah-ter-v-zeljnah-30-04-2019/slika_1.jpg)\n\n![Oznaka za nedokazana grobišča v Ušivih jamah.](https://jknm-novice.s3.eu-central-003.backblazeb2.com/jamarsko-gastronomska-akcija-v-usivih-jamah-ter-v-zeljnah-30-04-2019/slika_2.jpg)\n\nPo nekoliko daljši poti sva prišla do prve jame. To je večji\n  lijak, ki se je nadaljeval z jamskim rovom na dnu lijaka.\n\n![Vhod v jamo je v obliki lijaka.](https://jknm-novice.s3.eu-central-003.backblazeb2.com/jamarsko-gastronomska-akcija-v-usivih-jamah-ter-v-zeljnah-30-04-2019/slika_3.jpg)\n\n![Na dnu lijaka je vhod v jamski rov.](https://jknm-novice.s3.eu-central-003.backblazeb2.com/jamarsko-gastronomska-akcija-v-usivih-jamah-ter-v-zeljnah-30-04-2019/slika_4.jpg)\n\nPo končani raziskavi sva krenila peš do 600 m oddaljenega brezna.\n  Tudi tega sva raziskala.\n\n![Spust v brezno.](https://jknm-novice.s3.eu-central-003.backblazeb2.com/jamarsko-gastronomska-akcija-v-usivih-jamah-ter-v-zeljnah-30-04-2019/slika_5.jpg)\n\nPo končanem raziskovalnem delu je sledil gastronomski del. Lakoto sva\n  potešila kar ob breznu s klobasami na žaru.\n\n![»Base« na žaru po koncu akcije.](https://jknm-novice.s3.eu-central-003.backblazeb2.com/jamarsko-gastronomska-akcija-v-usivih-jamah-ter-v-zeljnah-30-04-2019/slika_6.jpg)\n\nPri Toniju doma je sledila prava pogostitev. Za predjed sem dobil mavrahe z\n  jajci ter »budlj«. To so kosi šunke in zelenjave v testu v\n  ovitku.\n\n![Mavrahi z jajci za prvo predjed.](https://jknm-novice.s3.eu-central-003.backblazeb2.com/jamarsko-gastronomska-akcija-v-usivih-jamah-ter-v-zeljnah-30-04-2019/slika_7.jpg)\n\n![Druga predjed je bil budlj, meni do sedaj neznana jed, a odlična.](https://jknm-novice.s3.eu-central-003.backblazeb2.com/jamarsko-gastronomska-akcija-v-usivih-jamah-ter-v-zeljnah-30-04-2019/slika_8.jpg)\n\nToni je pripravil žar ter v dveh rundah napekel tono mesa in rib. In vse\n  to naj bi jaz pojedel, kajti njegovi so komaj kaj vzeli v usta.\n\n![Prva runda na žaru…](https://jknm-novice.s3.eu-central-003.backblazeb2.com/jamarsko-gastronomska-akcija-v-usivih-jamah-ter-v-zeljnah-30-04-2019/slika_9.jpg)\n\n![…ter druga runda z ribami.](https://jknm-novice.s3.eu-central-003.backblazeb2.com/jamarsko-gastronomska-akcija-v-usivih-jamah-ter-v-zeljnah-30-04-2019/slika_10.jpg)\n\n![Boro, zdaj pa jej!](https://jknm-novice.s3.eu-central-003.backblazeb2.com/jamarsko-gastronomska-akcija-v-usivih-jamah-ter-v-zeljnah-30-04-2019/slika_11.jpg)\n\nVse to sva počela Toni Prijatelj ter\n  Borivoj Ladišić.&nbsp;Vse fotografije je pritisnil Borivoj, le zadnjo fotografijo je posnel Toni."
  },
  {
    "id": 515,
    "markdown": "# Čaganka - prvomajsko snidenje\n\nTradicionalen prvomajski tabor pri in v Čaganki je bil. Zaradi napovedi slabega vremena smo želje malce oklestili, z glavo skozi zid se žal ne da. Kamin bo moral počakati na bolj suho vreme, prav tako Južni rov. Prav tako sifon na dnu. Ostal pa nam je Kalahari, skoraj pol kilometra pod zemeljskim površjem in tja smo napotili dve ekipi.\n\nAna, Jasna in jaz smo v bivak prišli že dan prej, da pripravimo tabor. Spali smo bolj slabo, sem preveč naložil v peč in je bilo vroče, da se ni dalo dihat!\n\nZjutraj sta prišla Klemi in Remih in kar hitro izginila v Čaganko, na dvodnevno tlako v Kalahari. Skoraj pol kilometra globoko!\n\n![Tabor\nsmo že tolikokrat postavili, da je šlo tokrat kot po maslu.](https://jknm-novice.s3.eu-central-003.backblazeb2.com/caganka-prvomajsko-snidenje-11-05-2019/1.jpg)\n\n![Klemen\nin Mitja sta za dva dni odšla na dno, v Kalahari.](https://jknm-novice.s3.eu-central-003.backblazeb2.com/caganka-prvomajsko-snidenje-11-05-2019/2.jpg)\n\n![Glavne\ndobrote je pripravljala Jasna.](https://jknm-novice.s3.eu-central-003.backblazeb2.com/caganka-prvomajsko-snidenje-11-05-2019/3.jpg)\n\nPotem je pa prišla težka mehanizacija – Črt, Uroš in Zdravko. Da bomo odprli jamo pri vlaki, ki so jo očitno zasuli, ko so vlako delali. In je vsako leto, ko je Poljanska gora pod snegom, edina predihana! Kar pomeni, da nekaj spodaj je. A je očitno lažje pol kilometra dol se matrat, kot nekaj skoraj na površju odpret! Uroš je bil skeptičen, da to sploh je jama, je bil prepričan, da je prepihana zaradi sosednje, nekaj več kot 10 metrov globoke jame. In se je spustil vanjo s kosom kartona, ki ga je zažgal, da vidi, kam piha, pa letošnji pripravnici Ani je naročil, naj se mu pridruži. A ni šla v jamo, ker se je ta tako zadimila, da je še Uroš komaj ven prišel živ ter potem priznal, da jami nista povezani. Smo se dela lotili pri tej »novi« zasuti, ki je vedno predihana in ker so delali profiči, je kamenje kar letelo ven. Kakšnih 5 kubikov skal smo dvignili in zadevo poglobili skoraj za 2 metra, prah se je pa veselo dvigal proti površju. Jama pri vlaki očitno še vedno diha! Tam nekaj bo, smo bili vsi prepričani, dokler se vitel ni pokvaril in smo se kosilu posvetili. Golaž, ki ga je pripravljala Jasna, je bil šele za večerjo namenjen, zato smo samo vratovino v rite vrgli in se lotili nabiranja drv. Tri sušice so nam odkazali plus nekaj ostankov po sečnji smo lahko pobrali, ki smo jih do bivaka zvlekli še podnevi, še pred mrakom je bilo pa že vse nažagano, nasekano in v drvarnico pospravljeno! Takrat je bil pa tudi golaž že pripravljen (z nekaj žagovine, saj se Uroš ni kaj dosti sekiral, če je iz motorke proti kotlu letelo) in je teknil.\n\n![Iz\njame pri vlaki smo vlekli ogromne skale.](https://jknm-novice.s3.eu-central-003.backblazeb2.com/caganka-prvomajsko-snidenje-11-05-2019/4.jpg)\n\n![Še\nvečje skale smo pa zdrobili, da so šle v sod.](https://jknm-novice.s3.eu-central-003.backblazeb2.com/caganka-prvomajsko-snidenje-11-05-2019/5.jpg)\n\n![Drva\nza zimo so spet pripravljena, vprašanje je le, če bodo dočakale zimo.](https://jknm-novice.s3.eu-central-003.backblazeb2.com/caganka-prvomajsko-snidenje-11-05-2019/8.jpg)\n\nZvečer smo spet ostali samo Ana, Jasna in jaz. Pa dež, kakopak. Sem spet zakuril v bivaku, z novimi drvmi, super gorijo. Okoli desetih zvečer se je iz bivaka v Kalahariju javil Klemi. Smo ga dobro slišali, on nas pa ne, čeprav smo zunaj preverili vse jamske telefone in izbrali dva, ki sta delala!\n\nSpali smo bolj slabo, čeprav nisem preveč nabuhal peči, le nova drva so bolj kalorična in se še nisem navadil doziranja …\n\nV petek zjutraj sta prišla Anži in Žeki, da zamenjata delovno ekipo v Kalahariju, še pred njima sta v Čaganko malo mišice odšle pretegnit Jasna in Ana. Anžiju sem dal nov jamski telefon, da se bomo zvečer kaj pogovorili o njunem delu, pa golaž za večerjo sem jima zapakiral. In sta odšla. Žeki je gledal samo na eno oko, ker ga je v drugega pičila čebela. Sem naročil Anžiju, če mu bo ponoči v bivaku kaj živce kravžljal, kar Žeki zna, naj pazi, da ga bo lopnil po že zaprtem očesu, da ne bo ven plezal z obema zaprtima na slepo!\n\n![Jasna\nin Ana sta se tudi umazali v Čaganki.](https://jknm-novice.s3.eu-central-003.backblazeb2.com/caganka-prvomajsko-snidenje-11-05-2019/9.jpg)\n\nPo poznem kosilu sta odšli tudi Jasna in Ana, a še preden sem se lotil pospravljanja posode, sta iz dna prišla Klemi in Remih. Mokra, umazana, a zadovoljna! Kalahari gre, rov se koplje ko pred leti Južni rov, le mestoma je menda bolj ozko. Pa piha v jamo! Prav firbec nas matra, kam nas bo pripeljalo!\n\n![Bivak v Kalahariju.](https://jknm-novice.s3.eu-central-003.backblazeb2.com/caganka-prvomajsko-snidenje-11-05-2019/6.jpg)\n\n![Delovišče na koncu Kalaharija, ki trenutno najbolj obeta.](https://jknm-novice.s3.eu-central-003.backblazeb2.com/caganka-prvomajsko-snidenje-11-05-2019/7.jpg)\n\n![Tako\nčista, kot sta šla v jamo, se seveda nista vrnila.](https://jknm-novice.s3.eu-central-003.backblazeb2.com/caganka-prvomajsko-snidenje-11-05-2019/11.jpg)\n\nMed večerjo se je javil Anži, mi smo njega slišali, on pa nas ne, torej firbca nismo mogli potešiti. Smo pa rešili zagonetko delujočih oz. nedelujočih jamskih telefonov – baterij nismo zamenjali že par let! Ko zunaj sprobaš na par metrov žice, delujejo, ko poskušaš govoriti, ko je vmes skoraj kilometra kabla, pa počepnejo …\n\nSem prijateljema vratovino v omaki pripravil in kavico in pivo, potem smo malo debatirali, vmes je pa legenda Remih, ki dela na globini pol kilometra in tam tudi spi, ugotovil, da ga v bližnji prihodnosti jamarski izpit čaka in je odšel ven zabit svedrovec. Ker bo to veščino moral pokazati na izpitu. Je tolkljal in tolkljal, vmes je pa noč padla. Je prišel v bivak, če imamo svetilko, da njegova je nekje v kupu blatne opreme zametana. Je nismo imeli, zato si je svetil s telefonom. Jamar se mora znajti. Okoli glave si je zavil bandano in vanjo zataknil telefon, da si je svetil. Mi je žal, ker zadeve nisem fotografiral, a je začelo deževati in nisem hotel zmočiti svojega telefona …\n\nŠe vedno se nisem navadil dozirati novih drv in sem se seveda ob treh zjutraj spet zunaj v gatah hladil, ko je bodočega legendarnega jamarja Remiha zvilo vse meso, ki ga je pojedel in se je napotil v majhno hišico. V gatah, brez dežnika, svetil si je s telefonom, kakopak. Pa še Klemi se nama je pridružil pri hlajenju, čeprav je bil tečen, ker je moral zgodaj zjutraj v službo!\n\nVstal sem pred Remihom in mu skuhal kavico, sem mu jo natočil v skodelico srbske jamarske reševalne, ki jo ponavadi jaz uporabljam. Je opazil gesto, se mu je na obraz priplazil nasmešek, a ne preveč širok. Ker kakor to naj ne bi bilo nič posebnega, to naj bi bil zdaj standard …\n\nJe odpeketal proti domu, jaz sem pa malo pospravljal in pomival, ko se je prek jamskega telefona spet javil Anži. A kaj dosti ga nisem razumel, sem se pa v jamo odpravil, da jima pomagam nositi opremo vsaj iz zgornjih delov. V Sedemdesetmetrci sem se krepko zabremzal, saj sta bila kar na dveh vrveh vozla, ker je bila vrv poškodovana in scefrana (jap, pozna se, da smo obiskani skoraj ko Škocjanske jame). Sem preopremil, a na srečo potem nisem rabil pregloboko riniti, ker sem že zaslišal junaka, ki sta prihajala proti meni. Žeki je bil vesel, ker ne bo rabil še čez dva vozla riniti, ko sem mu povedal, da sem po njegovo transportko prišel, je pa protestiral, naj Anžijevo vzamem, da njegova je težja, ker ima vrtalnik in baterije in vse. A ker bi bilo to kot bi slepec čez cesto peljal človeka, ki dobro vidi, sem vztrajal, da bom vzel njegovo in se je vdal. V Kalahariju sta prekopala nekaj dodatnih metrov, zaradi spremembe v vremenu se je prepih obrnil. CO meter, ki jima ga je pustila prejšnja ekipa, jima je zaradi tega ves čas piskal in sta ga kar izklopila …\n\n![Anži\nin Žeki sta se tudi za dva dni preselila v Kalahari.](https://jknm-novice.s3.eu-central-003.backblazeb2.com/caganka-prvomajsko-snidenje-11-05-2019/10.jpg)\n\n![Tako čista, kot sta šla v jamo, se seveda nista vrnila.](https://jknm-novice.s3.eu-central-003.backblazeb2.com/caganka-prvomajsko-snidenje-11-05-2019/11.jpg)\n\n![Mi pa\nseveda tudi ne.](https://jknm-novice.s3.eu-central-003.backblazeb2.com/caganka-prvomajsko-snidenje-11-05-2019/12.jpg)\n\nV bivaku je bilo toplo, sem jima zakuril, plus vratovino sem jima spekel, da sta laže pivo po grlu zlila, če je bilo ponoči spet prevroče, pa ne vem, ker sem jo domov ucvrl. Malo sem svojo psico pogrešal, še bolj pa prho …\n\nNekaj smo torej naredili, še več dela nas pa čaka, vsi vprašaji so namreč še vedno odprti. A saj bo, Čaganka ne bo šla nikamor …\n\nČagankarili Klemen Mihalič, Jasna Šinigoj, Ana Heij, Uroš Mervič, Zdravko in Črt Bučar, Tomaž Žekar, Mitja Remih, Dejan in Blaž Šenet, Anže Tomšič in Damijan Šinigoj (vse fotografije)."
  },
  {
    "id": 533,
    "markdown": "# Čaganka - romantični vikend za dva\n\nBližalo se je Valentinovo in po torkovem klubskem sestanku smo ob vrčku hmeljnega modrovali, kakšni so plani za prihajajoči praznik zaljubljencev. Smo ugotovili, da jamarji večinoma neki nepoboljšljivi romantiki pač nismo. Nobenih rož, večerij ob svečah, presenečenj za drage … Jaz pa sem že dolgo imel načrt. Nisem vedel kako bi k stvari pristopil, kaj bodo rekli ljudje. Kazali bodo s prstom, očitki leteli iz vseh strani. Vem, doma me čaka prečudovita partnerka in res jo imam rad, bolj kot vse na svetu. Pa vendar … Nisem vedel, kako bi vprašal. Usta so bila suha, jezik kot kepa mesa. Pogoltnil sem slino in živčno vprašal: »Mitja, a greš za Valentinovo z mano v Čaganko?«. Poti nazaj ni več bilo. Pogledal me je in rekel … »Da«.\n\n![Ko na površju sije sonce, se je vedno težko odpraviti v jamo.](https://jknm-novice.s3.eu-central-003.backblazeb2.com/caganka-romanticni-vikend-za-dva-24-02-2020/slika_1.jpg)\n\nV soboto zjutraj klasična rutina. Kupit sendviče, kava iz Petrola in pot do Črnomlja. Z Mitjem občudujeva kraje ob stari Partizanki, ki človeka vrnejo v čas, ko se po tej cesti še niso valili težko otovorjeni tovornjaki in trume turistov na poti do morja. Vzpneva se na Poljansko goro in kmalu zavijeva na vlako do Čaganke. Na hitro se ustaviva v bivaku, si oblečeva jamarsko opremo ter začneva pripravljati opremo, potrebno za delo in spanje v bivaku v Kalahariju. Mitja mi, vesel kot majhen otrok, pokaže nov komplet žlice in vilice, ki ga je prejšnji dan kupil v Decathlonu. Vprašam ga, kaj je narobe z vilicami, ki so že v bivaku. Odgovori, da so tiste plesnive. OK … Zakaj pa rabiš zraven še nepotreben etui za ta nepogrešljivi komplet? Zato, ker je notri zobna nitka!?! Naštejem še nekaj kosov nepotrebne opreme: lonček (enak argument kot pri vilicah), dvojni par rezervnih rokavic (če se prve in druge zmočijo), volnene rokavice (če se tudi tretje rokavice zmočijo), zobna nitka (ker se karies nabira v medzobnem prostoru), napihljivi vzglavnik (za boljšo regeneracijo), zložljivi stolčki (sedeti na tleh je preveč naporno) … Na koncu se vda in zunaj pusti zobno krtačko. Mitja je zadovoljen s pogajanji, jaz pa v svojo transportko zbašem večino skupne opreme za kopanje ožine.\n\n![Kamnite škarpe na začetku vhoda v izkopani rov.](https://jknm-novice.s3.eu-central-003.backblazeb2.com/caganka-romanticni-vikend-za-dva-24-02-2020/slika_2.jpg)\n\nKončno zaključiva s pakiranjem in pričneva s spustom proti bivaku v Kalahariju. Po dobrih dveh urah doseževa bivak. Krajši odmor za kavo in sendvič, nato še malo ožin in že sva pred začetkom delovišča. Fantje so bili na zadnji delovni akciji novembra zelo pridni, saj je škarpa, sezidana iz odkopanega materiala, od mojega zadnjega obiska delovišča že bistveno večja. Nič se ne obotavljava in takoj pričneva s kopanjem. Eden sedi/kleči/čepi v rovu ter polni izkopano zemljino ter kamenje v žaklje, drugi pa vleče ves izkopan material iz rova ter zunaj zida škarpe. Pri tem delu se izmenjujeva in hitro napredujeva. Ure minevajo, moči v rokah pojenjajo, vendar nihče noče prvi priznati, da ima dovolj. Še malo se boriva, stiskava zobe, kopljeva kot jazbeca, nato pa se vdava oba in priznava, da bo dovolj. Pospraviva orodje in se vrneva proti bivaku. Pot čez ožine navzgor je bistveno težja kot navzdol, pa tudi celodnevna akcija doda svoje. Sopihava, izvajava jogijske gibe ter se na koncu v slogu gosenice izbubiva iz rova. Za večerjo razkuhani makaroni in že sva v spalni vreči.\n\n![Mitja na končnem delu delovišča.](https://jknm-novice.s3.eu-central-003.backblazeb2.com/caganka-romanticni-vikend-za-dva-24-02-2020/slika_3.jpg)\n\nZjutraj se z Mitjem kregam, ko ga poizkusim spraviti iz zavetja spalne vreče, on pa me prepričuje, da se po skoraj 11-ih urah spanja ni dovolj regeneriral. Jutranja rutina je malo daljša. Kava, stranišče, zajtrk (makaroni), čaj, stranišče, pakiranje, stranišče, pakiranje … Po dveh urah sva končno pripravljena za odhod na površje. Pripravim si še dve sadni kašici, okrepčilo za pot. Mitja me pogleda s širokimi očmi in me vpraša, ali sem mislil obe sam pojesti. Očitno ne … Pot nama mine relativno hitro in zunaj sva še podnevi. Zmečeva umazano opremo skupaj, se preoblečeva in akcijo zaključiva s pico v Črnomlju. Ni kaj, Čaganka nikoli ne razočara.\n\nNa vikendpaketu za dva sva kopala Mitja Remih in Klemen Mihalič.\n\n<video align=\"center\" src=\"https://www.youtube.com/embed/Xn6EKinRw2g?start=2s\" width=\"80%\" isUpload=\"true\" />\n\nVideo: celotna dolžina rova, ki je bil izkopan na šestih delovnih akcijah."
  },
  {
    "id": 516,
    "markdown": "# Krka živi 2019\n\nKot je že v navadi, smo se jamarji Jamarskega kluba Novo mesto tudi letos odzvali povabilu organizatorja dogodka Krka\n  živi. Kljub kislemu vremenu v zadnjem mesecu nas kot kaže nekdo tam zgoraj obožuje, zato nam je bilo vreme preteklo\n  soboto nadvse naklonjeno.\n\nOb 8. uri smo se dobili v klubskih prostorih in naložili material za tri avtomobile in eno prikolico. Ob idilični\n  lokaciji na Loki smo pod starim železniškim mostom pripravili kar nekaj dejavnosti za mimoidoče. Poleg ogleda videa\n  naše lepotice Čaganke na TV zaslonu je Tomaž presenetil tudi z možnostjo ogleda kraške lepotice z virtualnimi očali,\n  kar je bila res prava atrakcija, zato ogled toplo priporočam! Nič kaj manj atraktiven ni bil niti speleobox, ki\n  ponazarja jamarske ožine, za zadnji adrenalinski podvig pa smo interesentom ponudili žimarjenje po jamarski vrvi prav\n  do vrha mostu. Za varen spust smo poskrbeli mi, posameznik je lahko le izbiral med različico počasnejšega ali bolj\n  adrenalinskega hitrejšega spusta.\n\n![](https://jknm-novice.s3.eu-central-003.backblazeb2.com/krka-zivi-2019-02-06-2019/250519_1319_dsc4699.jpg)\n\n![](https://jknm-novice.s3.eu-central-003.backblazeb2.com/krka-zivi-2019-02-06-2019/250519_1319_dsc4702.jpg)\n\n![](https://jknm-novice.s3.eu-central-003.backblazeb2.com/krka-zivi-2019-02-06-2019/250519_1319_dsc4703.jpg)\n\nOkoli 15. ure se je pojavilo nekaj padavin, ravno prav, saj so nam želodčki že lepo krulili, usta pa so bila tudi že\n  malce suha. Kogar dežne kaplje niso pregnale, smo mu seveda omogočili preizkus na našem poligonu, nato pa smo\n  materiala za tri avte in eno prikolico odpeljali na izhodiščno mesto in se srečni – dogodek je namreč uspel nad\n  pričakovanji – odpravili vsak proti svojemu domu. Še pred odhodom je za vnos kalorij in hidracijo seveda poskrbel\n  predsednik Zdravko.\n\n![](https://jknm-novice.s3.eu-central-003.backblazeb2.com/krka-zivi-2019-02-06-2019/250519_1319_dsc4708.jpg)\n\n![](https://jknm-novice.s3.eu-central-003.backblazeb2.com/krka-zivi-2019-02-06-2019/250519_1446_dsc4709.jpg)\n\nKako sta dogodek videla naša mlada jamarska nadobudneža, pa lahko preberete v nadaljevanju.\n\nSpisal <b>Mitja Remih</b>, fotografiral&nbsp;Tomaž Grdin.\n\n### Žiga\n\nV soboto je bila v Novem mestu prireditev Krka živi. Bila je odprta kuhinja in še nekaj drugih stvari. Najbolj mi je\n  bilo všeč pri jamarjih in med njimi je bil tudi moj oči. V bistvu sem bil samo pri jamarjih, ker mi je bilo zelo kul.\n  Pomagal sem jim pripraviti stvari, ker imam rad jamarstvo. Imeli smo speleobox in lahko si se preizkusil v plezanju po\n  vrvi s pravo jamarsko opremo. Grdin je pa prinesel VR očala in si si lahko ogledal 360° videe Čaganke. Moram reči, da\n  so mi bila očala ena najbolj adrenalinskih stvari kadar koli, saj se ti lahko hitro zvrti ali pa izgubiš ravnotežje.\n  Upam, da bo še kaj takih dogodkov, kjer se bomo lahko vzpenjali še višje oz. nižje.<br>\n\n![](https://jknm-novice.s3.eu-central-003.backblazeb2.com/krka-zivi-2019-02-06-2019/250519_1449_dsc4713.jpg)\n\n![](https://jknm-novice.s3.eu-central-003.backblazeb2.com/krka-zivi-2019-02-06-2019/250519_1450_dsc4715.jpg)\n\n### Lovro\n\nV soboto je bil dogodek Krka živi. Jamarji JKNM-ja so se odpravili na Loko in so pripravili vrv za plezanje in\n  spuščanje po mostu. Tam je predsednik kluba pripeljal speleobox. To je iz lesa narejena dolga ožina. Tomaž je prinesel\n  očala za virtualno resničnost, da so si gosti lahko ogledali jamo Čaganko. Ta dogodek smo končali ob 16:00, ker je\n  padal dež.\n\n![](https://jknm-novice.s3.eu-central-003.backblazeb2.com/krka-zivi-2019-02-06-2019/250519_1450_dsc4716.jpg)\n\n![](https://jknm-novice.s3.eu-central-003.backblazeb2.com/krka-zivi-2019-02-06-2019/250519_1451_dsc4718.jpg)"
  },
  {
    "id": 517,
    "markdown": "# Oddih na Korčuli\n\nMed kratkim oddihom na otoku Korčula sva z Angelco obiskala tudi jamo Vela špilja ter nekaj vhodov drugih jam. Jama Vela špilja je pomembna arheološka postojanka - tu najdeni predmeti so stari 22.000 let. Ugotovljeno je bilo, da je bila jama kontinuirano naseljena od mlajše kamene dobe oz. okoli 20.000 let p.n.š. Uporabljali so jo tudi v bronasti in železni dobi ter v antiki. Jama je pravzaprav le ena velika dvorana, dolga 50 m. Visok strop se je na dveh mestih udrl, zazijali sta veliki stropni okni, tako da je jama osvetljena do njenega konca.\n\n![Impresivna jama Vela Špilja.](https://jknm-novice.s3.eu-central-003.backblazeb2.com/oddih-na-korculi-06-06-2019/slika_1.jpg)\n\n![Dve veliki podorni stropni okni.](https://jknm-novice.s3.eu-central-003.backblazeb2.com/oddih-na-korculi-06-06-2019/slika_2.jpg)\n\n![Edini stalni prebivalci Vele špilje so golobi.](https://jknm-novice.s3.eu-central-003.backblazeb2.com/oddih-na-korculi-06-06-2019/slika_3.jpg)\n\nPovzpela sva se na vrh Kom (508 m). Ni najvišji vrh, je pa z njega prelep razgled na vse strani. Najvišji vrh je kakih 50 m višji, ki pa je porasel z makijo, tako da je nedostopen. Pri vzponu na vrh Kom je ob stezi oznaka za jamo. Takoj sva skrenila v smeri puščice ter prišla do velikega vhoda v 90 m globoko brezno Komoračišće. A to ni najgloblja jama na Korčuli. Tu je raziskano približno 80 jam in brezen, najgloblje brezno pa je globoko 130 m.\n\n![Puščica kaže na stezo do brezna Komoračišće.](https://jknm-novice.s3.eu-central-003.backblazeb2.com/oddih-na-korculi-06-06-2019/slika_4.jpg)\n\n![Velika vhodna odprtina v brezno.](https://jknm-novice.s3.eu-central-003.backblazeb2.com/oddih-na-korculi-06-06-2019/slika_5.jpg)\n\nObiskala sva še Kočje - to je posebni rezervat gozdne vegetacije. Korčula je sicer eden najbolj gozdnatih otokov. Sredi rezervata vodi pot med številnimi impresivnimi skalami, imenovanih Vapnenačke stijene. To so ogromne skalnate gmote, med njimi so ozki prehodi, spodmoli ter krajše jame.\n\n![Pod eno veliko skalnato gmoto v rezervatu Kočje.](https://jknm-novice.s3.eu-central-003.backblazeb2.com/oddih-na-korculi-06-06-2019/slika_6.jpg)\n\n![Vhod v eno od kratkih jam.](https://jknm-novice.s3.eu-central-003.backblazeb2.com/oddih-na-korculi-06-06-2019/slika_7.jpg)\n\n![Med skalnimi gmotami so številni kratki, pa tudi daljši prehodi. To bi bile lahko jame z dvema vhodoma.](https://jknm-novice.s3.eu-central-003.backblazeb2.com/oddih-na-korculi-06-06-2019/slika_8.jpg)\n\nNi šlo vse tako gladko. Na poti proti vrhu Kom mi je spodrsnilo na neki veji, tako da sem dobil poškodbo na nogi. V Novem mestu sem dobil 3 šive.\n\n![Na tej veji mi je spodrsnilo, špička od odlomljene veje (puščica) pa je našla pot do moje noge.](https://jknm-novice.s3.eu-central-003.backblazeb2.com/oddih-na-korculi-06-06-2019/slika_9.jpg)\n\nTako kot v Omanu leta 2018 sem tudi na Korčuli seznanjal radovedne o naši Čaganki.\n\n![Tako sem opozarjal na Čaganko na trajektu ….](https://jknm-novice.s3.eu-central-003.backblazeb2.com/oddih-na-korculi-06-06-2019/slika_10.jpg)\n\n![…ter na sprehodu po Korčuli.](https://jknm-novice.s3.eu-central-003.backblazeb2.com/oddih-na-korculi-06-06-2019/slika_11.jpg)\n\nOdkrivala zanimivosti otoka Korčula ter fotografirala Angelca Pajk in Borivoj Ladišić."
  },
  {
    "id": 518,
    "markdown": "# Čiščenje Brezna v Debliških livadah [2]\n\nKot je bilo rečeno ob zaključku <a href=\"/novica?id=506\" target=\"_blank\">lanskoletnega čiščenja</a>, smo se v nedeljo, 9. junija 2019, v zgodnjih jutranji urah ponovno lotili izkopavanja in izvleka materiala iz Brezna v Debliških livadah blizu Kočevja. Tokrat je bil naš cilj, da iz brezna izvlečemo plasti z ostanki iz obdobja takoj po drugi svetovni vojni in preverimo, ali so pod njimi okostja žrtev povojnih pobojev.\n\nKot je že stalnica pri našem delu, je prvi na lokacijo prišel Boštjan Jarc s svojim kamionom, potem pa smo z večjo ali manjšo zamudo prihiteli še člani kluba. V celem dnevu se nas je nabralo skoraj za cel vod (no, v resnici 15 zagnanih delavcev). Kakšne pol ure za nami so prišli še arheologi iz podjetja Augusta. Prva skupina štirih garačev in arhelog se je že okoli osme ure spustila v jamo, kjer so si ogledali delovišče. Arheologa smo takoj potem, ko je podal navodila za delo, dvignili na površje in nato začeli z izkopavanji in dvigovanjem materiala. V prvih dveh urah dela smo pretežno dvigovali sode z arheološko vsebino, ki so jo na površju arheologi pregledovali z detektorji kovin in presejali na finih sitih.\n\n![Preizkušena metoda dvigovanja - sod na jeklenici (foto Borivoj Ladišić).](https://jknm-novice.s3.eu-central-003.backblazeb2.com/ciscenje-brezna-v-debliskih-livadah-2-16-06-2019/2_01.jpg)\n\n![Pri sejanju je sodelovala tudi Zvonka (foto Borivoj Ladiščić).](https://jknm-novice.s3.eu-central-003.backblazeb2.com/ciscenje-brezna-v-debliskih-livadah-2-16-06-2019/dsc00519.jpg)\n\nInertni material, ki smo ga izkopali zaradi nevarnosti zasipanja, smo odlagali na rob vrtače, kjer ga je arheolog še enkrat prekopal in pregledal z detektorjem kovin.\n\n![Pri pregledovanju inertnega materiala je sodeloval tudi Borivoj (foto Davorin Kacin).](https://jknm-novice.s3.eu-central-003.backblazeb2.com/ciscenje-brezna-v-debliskih-livadah-2-16-06-2019/dsc00525.jpg)\n\nPo dveh urah je na hidro motorju za navijanje jeklenice začelo puščati olje, zato smo imeli malo daljšo malico. Verjetno bi se tudi brez okvare motorja malica podaljšala, ker smo v Tonijevih kuharskih mojstrovinah res uživali. Po slabi uri in pol smo nadaljevali z dvigovanjem odpadkov. Tokrat samo s pomikanjem roke dvigala, kar se je izkazalo za prav tako zanesljivo, kot z jeklenico. Žal smo morali pred tem nekoliko oskubiti bližnji gaber, da smo imeli dovolj prostora.\n\n![Dvigovanje soda brez vitla oz. s pomočjo široke gurtne (foto Ana Heij).](https://jknm-novice.s3.eu-central-003.backblazeb2.com/ciscenje-brezna-v-debliskih-livadah-2-16-06-2019/img_20190609_114650_01.jpg)\n\nEkipe so se v jami menjale na vsakih 90 minut, tako da smo slej ko prej vsi prišli na vrsto za delo v jami. Po odmoru se je delež sodov z arheološko vsebino zmanjševal, iz jame pa smo začeli vlačiti zares velike skale. Kljub temu smo z delom nadaljevali, saj je komisija želela preveriti, ali se morebiti pod skalami skrivajo okostja žrtev povojnih pobojev. Popoldan smo v brezno spustili še člana komisije in arheologa, da sta pregledala situacijo in potrdila, da lahko z delom zaključimo. Zadnji izvlek materiala iz jame smo opravili ob štirih popoldan, pol ure kasneje pa smo iz jame kot zadnjega potegnili še arheologa, ki je pred tem fotodokumentiral delovišče.\n\n![Na delovišču v jami ni bilo ravno veliko prostora (foto Borivoj Ladišić).](https://jknm-novice.s3.eu-central-003.backblazeb2.com/ciscenje-brezna-v-debliskih-livadah-2-16-06-2019/dsc00536_kopija_01.jpg)\n\n![Razporejanje najdb, ki jih res ni bilo malo (foto Ana Heij).](https://jknm-novice.s3.eu-central-003.backblazeb2.com/ciscenje-brezna-v-debliskih-livadah-2-16-06-2019/img_20190609_164103_01.jpg)\n\n![In še enkrat najdbe ... (foto Borivoj Ladišić).](https://jknm-novice.s3.eu-central-003.backblazeb2.com/ciscenje-brezna-v-debliskih-livadah-2-16-06-2019/dsc00505_01.jpg)\n\n![Postavljanje zaščite nad breznom (foto Ana Heij).](https://jknm-novice.s3.eu-central-003.backblazeb2.com/ciscenje-brezna-v-debliskih-livadah-2-16-06-2019/img_20190609_164246_01.jpg)\n\nPred zasluženo malico smo brezno pokrili z bruni, tako da kakšen neroden obiskovalec ne bi postal vzrok za intervencijo. Med ponovno odlično malico smo še kakšno rekli in se nato odpravil proti domu. Toni in Borivoj očitno še nista imela dovolj in sta v bližini poljske kuhinje raziskala še eno brezno.\n\nŠe kratka statistika: iz brezna smo v 70 potegih izvlekli 9 m<sup>3</sup> materiala. Od tega je bilo 2,3 m<sup>3</sup> arheološkega materiala in 6,2 m<sup>3</sup> mešanice blata in kamenja ter pet velikih skal. Na akciji je sodelovalo 15 jamarjev, arheologi, člani komisije in nekaj firbcev.\n\nIzkopavanje smo zaključili v inertnem materialu. Nadaljevanja v breznu nismo našli, pač pa obilo najdb iz časa neposredno po končani drugi svetovni vojni. Skeletnih ostankov žrtev povojnih pobojev v Breznu pri Debliških livadah nismo našli.\n\nUdeleženci: Toni Prijatelj, Črt Bučar, Mitja Remih, Anže Tomšič, Marko Pršina, Davor Kacin, Uroš Mervič, Zvonka Janežič, Andrej Jaklič, Tomaž Žekar, Miha Primc, Borivoj Ladišić, Andrej Gašperič, Ana Heij in Zdravko Bučar."
  },
  {
    "id": 508,
    "markdown": "# Mala Vratnica je očiščena\n\n»V sklopu letošnje akcije Očistimo Slovenijo, ki poteka pod okriljem svetovne pobude Očistimo svet, je čiščenje podzemnega sveta še kako pomembno. Slovenci smo ponosni na svoje podzemlje, Postojnsko ter vse druge jame, človeško ribico, katere domovina je naše podzemlje in ob tem črna človeška ribica živi samo v slovenskih jamah, v Beli Krajini. Ob vsem tem pa so številne jame lokalna in splošna odlagališča in so naša, čeprav pogosto očem manj vidna, največja sramota. Tudi zato je ob takih akcijah kot je Očistimo Slovenijo pomembno, da sodelujemo tudi jamarji. Ne gre za to, da ta smetišča motijo nas, gre za to, da voda spira strupeni snovi v podzemlje in to potem črpamo kot pitno vodo, kar pomeni, da z vsemi temi odlagališči zastrupljamo sami sebe,« je povedal Zdravko Bučar, predsednik Jamarskega kluba Novo mesto, ki je pod okriljem občine Mirna Peč in ob sodelovanju Jamarskega kluba Brežice ter Jamarskega kluba Krka očistil 64 metrov globoko jamo Mala Vratnica v občini Mirna Peč. Tako smo zapisali v sporočilu za javnost po uspešnem čiščenju jame Mala Vratnica letos septembra. S to jamo je povezano nešteto zanimivih zgodb, ki segajo že kar 141 let nazaj, tja do 1877.\n\n### Začetki jamarstva na Dolenjskem\n\nZgodovina raziskav Male Vratnice se je začela že leta 1906 s Franjem Pircem, novinarjem iz Novega mesta, ki je leta 1905 začel izdajati list Dolenjc. Jamo je opisal z imenom Mala Vratanca, svoje obiske jam pa je opisal v podlistku leta 1906 z naslovom En dan 6 jam, 6 fara. V jamo so se takrat spustili Karol Dolgomustafa, Eisenbart, ki je bil asistent lekarne g. Bergmanna v Novem mestu, Pikel, nadučitelj v Mirni Peči, in Franjo Pirc. Kasneje so obiskali tudi bližnjo Veliko Vratnico, v katero so trgovca iz Novega mesta Franca Kendo spustili do dna vhodnega brezna. V Mali Vratnici so takrat našli podpis Frid. Schulza iz deželnega muzeja v Ljubljani z datumom 10. maj 1877 (verjetno preparator Deželnega muzeja iz Ljubljane Ferdinand Schulz, ki je v Novem mestu tudi opravil nekaj arheoloških raziskovanj). Pirc je pri omenjenem preveril istovetnost podpisa in datuma, kajti podpis je izgledal zelo svež, Schulz pa je potrdil obisk jame. Ta podpis smo jamarji že večkrat iskali, vendar neuspešno.\n\nDruštvo za raziskovanje jam je jamo začelo raziskovati leta 1931 in takrat je tudi dobila katastrsko številko 164. Udeleženca sta bila Jože Kos in Lazar Jože, s tem da je tedaj nastal tudi prvi zelo kvaliteten načrt jame (tloris), ki ga je narisal Jože Kos. Lazar je potem jamo še enkrat obiskal in se skozi ozek prehod prebil v t. i. Kapelico.\n\n### Zamolčano brezno\n\nNadvse zanimiva zgodba Male vratnice je povezana z t. i. Zamolčanim breznom. Zanimivo je, da sta to brezno opisala že Jože Kos in Jože Lazar leta 1931 z naslednjimi besedami: »Malo dlje ob steni je kamin, ki se navzgor hitro zoži, navzdol pa tvori 12 metrov globoko brezno ovalne oblike, ki se slepo konča. Ob severni strani malo nad dnom je pokončna špranja približno 20 cm široka, ki vodi po resonanci sodeč v večji prostor. Približno 4 metre nad dnom je špranja istega formata. Kamen, vržen skozi špranjo, pade strmo navzdol v precejšnjo globino in pade v vodo.«\n\nNa ta zapis je postal pozoren Tomaž Bukovec leta 1984, vendar skozi ožino kljub dolgotrajnem dve leti trajajočemu razbijanju ni uspel priti. Zato je potem na pomoč priskočil Iztok Vilič, ki je bil največji klubski specialist za ožine, tudi zaradi svoje konstitucije. Takrat sta uspela skozi ožino priti oba, čeprav je bila ožina izjemno ozka, poleg tega pa je bila dolga skoraj poldrugi meter. Skozi njo se je bilo treba dobesedno prelomiti v obliko črke S in šlo je za milimetre. Na drugi strani sta odkrila čudovito 40 metrov globoko brezno z veliko lužo na njenem dnu, brezno izmerila in napisala zapisnik.\n\nMala Vratnica leži v občini Mirna Peč in tako smo leta 2009 na občnem zboru kluba začeli zbadati mirnopeške jamarje, da v najgloblji del jame v njihovi občini še ni stopila mirnopeška noga, v bistvu pa za to fantje niso niti vedeli, ker enostavno niso brali zapisnikov Male Vratnice. Izziv je bil dovolj velik, da je ekipi za širjenje ožin (Andrej Gašperič, Jože Tomšič) z novo tehniko po triurnem delu uspelo prebiti ožino in stopiti v skoraj deviški mirnopeški svet – v 40-metrsko brezno. Potem smo jamo še enkrat izmerili od najnižje točke do izhoda (meritev je pokazala 65 m globine) in pozneje preverili še globino Velike Vratnice. Mala je tako postala uradno globlja od Velike. Tako so ob meritvah v meandru izmerili globino 57 metrov, v Zamolčanem breznu 65, celotna dolžina jame pa je 197 metrov (224 m poligona).\n\n### Dan darovalcev krvotvornih matičnih celic\n\nZanimivo pa je še nekaj. Vse to se je dogajalo prve dni marca 2009, Bukovcu pa so se po obisku jame pojavile podpludbe. Le nekaj dni za tem je odšel v bolnico, kjer so mu diagnosticirali akutno kronično levkemijo in po več kemoterapijah so zdravniki pri njem izvedli nesorodno presaditev matičnih celic. Zanimivo je, da je tudi čiščenje Male Vratnice povezano z darovanjem matičnih celic, saj je 15. september, ko je potekalo čiščenje, tudi Svetovni dan darovalcev krvotvornih matičnih celic.\n\nSo se pa v Mali Vratnici odvijale tudi druge zgodbe. Tako je Andrej Gašperič nekoč ob ogledu brezna, ki vodi do ožine pred Zamolčanim breznom, nevarovan zdrsnil in z le rahlim zaviranjem ob stenah padel na dno 10 metrskega brezna - na vso srečo le z številnimi praskami. In še bi lahko naštevali. Tam je potekala tudi prva vaja dolenjske jamarske reševalne skupine leta 1989, več reševalnih vaj pa je bilo v tej jami tudi kasneje.\n\n### Prva dolenjska med klubska čistilna akcija\n\nVrnimo pa se k čistilni akciji 15. septembra. Šestnajst jamarjev iz treh klubov je v celodnevni akciji očistilo vhodni del jame, v katerem so bili različni odpadki. Tokrat smo odpadke dvigali s pomočjo traktorskega vitla in ob vseh težavah ob dviganju dodatno videli, kako dobra je tehnika z dviganjem s pomočjo tovornjaka z dvigalom. V 19-tih dvigih smo iz jame potegnili približno 5 kubičnih metrov gum, kovinskih odpadkov (vse od peči za kuhanje žganja do peči za centralno kurjavo) ter druge komunalne odpadke.\n\nJamarji JK Novo mesto smo v preteklih letih očistili že več jam, čiščenje Male Vratnice, kar je predlagal nekdanji predsednik JKNM Jože Tomšič, pa je bila prva tovrstna čistilna medklubska akcija.\n\nSodelujoči: Zdravko Bučar, Črt Bučar, Primož Zore, Tjaž Bučar, Anže Tomšič, Leopold Bregar, Jani Perovšek, Damijan Šinigoj, Tomaž Žekar, Tomaž Grdin, Mitja Remih, Žiga Remih, Lovro Remih, Marjan Grah, Jože Tomšič s traktorjem, Jure Tičar, Žan Jakob Stariha, Dejan Šenet in Tomaž Bukovec.\n\n### Video\n\n<video align=\"center\" src=\"https://www.youtube.com/embed/srmtjkhCnEE?\" width=\"80%\" isUpload=\"true\" />\n\n### Fotogalerija\n\n![Vse beležimo, vse zapišemo! Predsednik JKNM Zdravko Bučar.](https://jknm-novice.s3.eu-central-003.backblazeb2.com/mala-vratnica-je-ociscena-07-12-2018/mala_vratnica_1.jpg)\n\n![Krpan, ki se na traktor pripne. Levo Jože Tomšič, ob njem Črt Bučar.](https://jknm-novice.s3.eu-central-003.backblazeb2.com/mala-vratnica-je-ociscena-07-12-2018/mala_vratnica_10.jpg)\n\n![Jama je razdeljena na vhodno dvorano (na sliki), meander in Zamolčano brezno.](https://jknm-novice.s3.eu-central-003.backblazeb2.com/mala-vratnica-je-ociscena-07-12-2018/mala_vratnica_3_a.jpg)\n\n![Čiščenje. Največ je bilo velikih kovinskih odpadkov in gum.](https://jknm-novice.s3.eu-central-003.backblazeb2.com/mala-vratnica-je-ociscena-07-12-2018/mala_vratnica_6.jpg)\n\n![Ku, ku, a je kdo doma?](https://jknm-novice.s3.eu-central-003.backblazeb2.com/mala-vratnica-je-ociscena-07-12-2018/mala_vratnica_5.jpg)\n\n![Včasih je potrebno tudi počiti ...](https://jknm-novice.s3.eu-central-003.backblazeb2.com/mala-vratnica-je-ociscena-07-12-2018/mala_vratnica_4.jpg)\n\n![Kaj vse se najde v jamah ...](https://jknm-novice.s3.eu-central-003.backblazeb2.com/mala-vratnica-je-ociscena-07-12-2018/mala_vratnica_14a.jpg)\n\n![Tisti, ki je odvrgel žival v jamo, bi lahko pred tem vsaj številko odstranil. Mogoče je le ta še iz tiste zgodbe, ko je Bukovec v jami odkril košuto, zbobnal vse jagre vkup, potem se je pa izkazalo, da je bilo le tele navadne krave.](https://jknm-novice.s3.eu-central-003.backblazeb2.com/mala-vratnica-je-ociscena-07-12-2018/mala_vratnica_15.jpg)\n\n![Ho - ruk ...](https://jknm-novice.s3.eu-central-003.backblazeb2.com/mala-vratnica-je-ociscena-07-12-2018/mala_vratnica_16.jpg)\n\n![Kontejner za odpadke nam je Komunala Novo mesto dostavila tik ob jamo.](https://jknm-novice.s3.eu-central-003.backblazeb2.com/mala-vratnica-je-ociscena-07-12-2018/mala_vratnica_11.jpg)\n\n![V jamo smo spustili tudi naše najmlajše člane ...](https://jknm-novice.s3.eu-central-003.backblazeb2.com/mala-vratnica-je-ociscena-07-12-2018/mala_vratnica_7_a.jpg)\n\n![Ko bom velik, bom jamar kot sta dedi in Črt (Tjaž Bučar).](https://jknm-novice.s3.eu-central-003.backblazeb2.com/mala-vratnica-je-ociscena-07-12-2018/mala_vratnica_8_a.jpg)\n\n![Tudi Remihovi jamarji so bili kompletni. Ata Mitja in oba sinova Žiga in Lovro.](https://jknm-novice.s3.eu-central-003.backblazeb2.com/mala-vratnica-je-ociscena-07-12-2018/mala_vratnica_9_a.jpg)\n\n![Brez malice ne gre nikoli ... Dejan.](https://jknm-novice.s3.eu-central-003.backblazeb2.com/mala-vratnica-je-ociscena-07-12-2018/mala_vratnica_12.jpg)\n\n![Pozdrav smetem ...](https://jknm-novice.s3.eu-central-003.backblazeb2.com/mala-vratnica-je-ociscena-07-12-2018/mala_vratnica_17.jpg)"
  },
  {
    "id": 509,
    "markdown": "# JKNM v letu 2018\n\nV letu 2018 smo člani Jamarskega kluba Novo mesto imeli 199 akcij, največ v avgustu (29), januarju (24) in aprilu (21).\n\nNajveč je bilo iskalnih akcij, torej iskanj novih jam (61), najdene jame pa smo pregledovali, merili ali fotografirali 53 krat. Sedemkrat smo jame tudi čistili!\n\nNovic na spletni strani smo ustvarili 27, v Kataster jam JZS pa smo oddali 102 A zapisnika (kar pomeni novo jamo, rekorder je zagotovo starosta kluba Borivoj Ladišić), vseh zapisnikov pa je bilo iz našega kluba 912!\n\nV Čaganki je bilo vseh akcij 32, štiri na dnu, tri v Južnem rovu ter tri v kaminu Game Over.\n\nJamo je obiskalo 83 jamarjev. Večjih uspehov v letu 2018 ni bilo. »Zaprli« smo najbolj obetavno nadaljevanje v globino, aktivni rov, ki se s sifonom zaključi na globini okrog 490 metrov, začeli bomo iskati malce više v fosilnih delih, kjer se še čuti prepih. V Kalahariju je še vedno obetavno, v Južnem rovu nismo niti poskusili, v kaminu Game Over smo se izpod stropa spustili za kakšnih 15 m in plezamo po skrajni levi strani, kjer bo verjetno šlo proti površju … Nekajkrat smo Čaganko fotoskenirali in je zdaj že skoraj v celoti obdelana, zamenjali smo nekaj vrvi, veliko obiskov pa je bilo tudi zgolj »turističnih«, saj je Čaganka ena redkih tako globokih jam, ki je ves čas opremljena, nekaj pa seveda k obiskom pripomore tudi prislovična gostoljubnost JKNM-ejevcev …\n\n### Kratka fotogalerija s poudarkom na Čaganki\n\n![](https://jknm-novice.s3.eu-central-003.backblazeb2.com/jknm-v-letu-2018-31-12-2018/412040_o.jpg)\n\n![](https://jknm-novice.s3.eu-central-003.backblazeb2.com/jknm-v-letu-2018-31-12-2018/20.jpg)\n\n![](https://jknm-novice.s3.eu-central-003.backblazeb2.com/jknm-v-letu-2018-31-12-2018/20180204_123458_s.jpg)\n\n![](https://jknm-novice.s3.eu-central-003.backblazeb2.com/jknm-v-letu-2018-31-12-2018/20180531_215550.jpg)\n\n![](https://jknm-novice.s3.eu-central-003.backblazeb2.com/jknm-v-letu-2018-31-12-2018/20180625_183118.jpg)\n\n![](https://jknm-novice.s3.eu-central-003.backblazeb2.com/jknm-v-letu-2018-31-12-2018/20180812_184935.jpg)\n\n![](https://jknm-novice.s3.eu-central-003.backblazeb2.com/jknm-v-letu-2018-31-12-2018/20180812_192105.jpg)\n\n![](https://jknm-novice.s3.eu-central-003.backblazeb2.com/jknm-v-letu-2018-31-12-2018/20180923_095658.jpg)"
  },
  {
    "id": 510,
    "markdown": "# Obisk Mihovške jame\n\nMed pogovorom s sodelavcem Brankom sva prišla do skupne teme – jame. In to ne katerekoli jame,  temveč Mihovške jame. Njegovi starši in tudi sam je otroštvo preživel v vasi Mihovec, se potikal po okoliških gozdovih in pomagal staršem v gozdu ter na polju. Za vhod v jamo je slišal, vendar temu nikoli ni namenil veliko pozornosti. Najbrž je to navadna luknja, kateri se kot otrok ni smel približati. Jama ima poleg kraških skrivnosti tudi temno in strašno žalostno skrivnost, ki je dolga desetletja ostala skrita in zamolčana. V vsakem se najde nekaj dobrega in zanimivega in tako je bodoča veterinarka odkrila nekaj, kar smo imeli ves čas pred nosom. Kaj in kako sta doživljala obisk jame sta zapisala Anja in Domen.\n\nV začetku avgusta 2018 smo se skupaj z očetom, stricem ter dvema izkušenima jamarjema Tanjo in Mihom Rukše odpravili v podgorjansko podzemlje. Natančneje v Mihovško jamo. Za naju je bila to prva taka izkušnja, zato nisva vedela, kaj naj pričakujeva in kakšno presenečenje naju čaka. Predvidevala sva, da se bomo spustili nekaj metrov pod zemljo, malo pogledali in to bo to. No, nisva bila niti blizu. Najprej smo se opremili s varovalnimi pasovi, čeladami, naglavnimi in ročnimi svetilkami, ter pripravili še kar nekaj zanimive jamarske opreme. Odpravili smo se do jame. Navadna luknja – brezno, sredi gozda, nič posebnega torej. To mnenje sva spremenila takoj, ko smo bili dve kaskadi nižje pod zunanjim nivojem zemlje (kakih 15 metrov pod površjem) in začeli odkrivati ostanke vojnih časov. Lesen zaboj, podplati čevljev – odsev srhljive zgodbe o dogodkih iz preteklosti. Našli smo tudi lobanjo gozdnega prebivalca volka.\n\n![V jami je nekaj kosti poginulih živali.](https://jknm-novice.s3.eu-central-003.backblazeb2.com/obisk-mihovske-jame-03-01-2019/slika_1.jpg)\n\nAmpak to je bil šele začetek. Odpravili smo se dalje. Po ozkih rovih, kjer prebivajo kune, smo se priplazili do majhnega prostorčka in se nato drug za drugim po vrvi spustili v prvo dvorano. Ob prižigu dodatnih svetilk se nam je osvetlil pogled na številne kapnike.\n\n![V prehodu med dvoranami.](https://jknm-novice.s3.eu-central-003.backblazeb2.com/obisk-mihovske-jame-03-01-2019/slika_2.jpg)\n\nZa trenutek smo pomislili, kot da smo v kakšni veliki turistični jami – nikakor nismo pričakovali, da se tu skrivajo takšne podzemne lepote. Noro! Še dobro, da smo imeli  telefone, da smo lahko vse poslikali, kajti take priložnosti ne dobiš vsak dan.\n\n![Skupinska jamarska fotografija.](https://jknm-novice.s3.eu-central-003.backblazeb2.com/obisk-mihovske-jame-03-01-2019/slika_3.jpg)\n\nPo vrvi smo se nato spustili še v zadnji del jame s še več čudovitimi kapniki. In čas je bil, da se vrnemo nazaj na površje. Še prej pa je Miha poskrbel, da naš prvi obisk jame ni minil brez krsta. Vsi štirje smo jih namreč prav pošteno dobili z vrvjo po zadnji plati. Ampak lepote jame so odtehtale vse bolečine, razbita kolena, napore ob plezanju … Skratka, bilo je nepozabno.\n\n![Kapniško okrasje v Mihovški jami.](https://jknm-novice.s3.eu-central-003.backblazeb2.com/obisk-mihovske-jame-03-01-2019/slika_4.jpg)\n\nIz jame smo se uspešno vrnili, seveda brez kakršnihkoli težav, saj sta vodiča poskrbela, da je vse potekalo varno in po načrtu. Hvala vsem za to nepozabno izkušnjo!\n\nZapisala: <b>Anja in Domen Zupančič</b>, fotografiral je Branko Zupančič.\n\nAkcije smo se udeležili Tanja in Mihael Rukše ter Anja, Domen, Franc in Branko Zupančič."
  },
  {
    "id": 511,
    "markdown": "# Čaganka – okno v kaminu Game Over\n\nŠele pred slabim letom sem se okužil z jamarstvom, danes pa se mi zdi, da sem že pravi veteran z dolgoletnim stažem. Z izkušenimi jamarji sem namreč v tem letu dni preživel veliko skupnih ur in se spustil v že kar lepo število jam …\n\nKo smo se tečajniki 2018 po opravljenem klubskem izpitu prvič spustili v Čaganko, smo na površje kljub utrujenosti prišli z zadovoljnimi obrazi, čeprav so nam »dovolili« le prvi dve brezni. Ko sem s prstom na načrtu jame, ki visi v jamarskem bivaku pri Čaganki,  pokazal doseženo globino, se je v grlu pojavil cmok, češ, koliko časa bo še treba, da bomo nekoč dosegli dno dolenjske rekorderke.\n\nRes sem hvaležen članom JKNM, da so nas v kratkih petih mesecih tako usposobili, da sva z jamarskim kolegom Žekijem dokaj z lahkoto dosegla dno Čaganke. Ker mi globinski rekordi kaj dosti ne pomenijo (priznam, na začetku je bilo drugače), sem si zadal za cilj, da moja noga stopi na vsa mesta, ki so vidna na načrtu jame. Da si torej ogledam vso Čaganko! In tako je enkrat moral na vrsto priti tudi zloglasni kamin Game Over, ki je plezalcem »dajal delo« kar cela tri leta, preden so dosegli strop.\n\n![S sončka v jamo se ne mudi.](https://jknm-novice.s3.eu-central-003.backblazeb2.com/caganka-okno-v-kaminu-game-over-01-03-2019/1.jpg)\n\nKo je Šini ocenil, da je moja pripravljenost na primernem nivoju, sva se ga previdno lotila, ker drugače v kaminu niti ne gre, niti ne sme iti! Da do kamina Game Over sploh prideš, se je potrebno najprej spustiti 250 m, tam pa te čaka 180 m visoki orjak. Ko sva dosegla vrh, mi je srce kar malo zaigralo, saj sem zagledal detajle, ki sem jih prej videl le na videoposnetku, ki sta ga pred meseci posnela Anže in Klemen. S Šinijem sva upala, da bova uspela videti kaj več kot najini predhodniki (konec koncev je Šini velikan med jamarji), pa mu velikost tokrat ni pomagala. Nadaljevanja proti površju nisva opazila. Sva pa oba trmasta, zato sva že takrat sklenila, da še prideva nazaj s plezalno opremo in poskusiva narediti še kak korak višje. Zaradi dokaj zahtevnega plezanja se kandidatov za novo akcijo v kaminu ni trlo, vendar sva bila tudi sama menja, da bi bilo pri večjem številu jamarjev raziskovanje prenevarno (skala v kaminu je precej krušljiva in »gnila«), zato morata biti jamarja v navezi skrajno previdna. Ko sva pri mojem drugem obisku kamina prispela do vrha, me je doletela čast, da mi je kolega zaupal nalogo varovanja preko polbiča 180 m nad dnom brezna. Ker sva kmalu ugotovila, da je luknjica, iz katere je pritekala voda, povsem na vrhu. Premajhna za človeka, sva se odločila, da poskušava pogledati še na drugo stran kamina, torej bolj levo od do takrat določene smeri. Po štiriurnem varovanju me je že pošteno zeblo, saj pri varovanju soplezalca fizično nisi aktiven, pa še moker sem bil, saj nekje na sredi kamina prav lepo curlja po tebi, ko se vzpenjaš. Tako sva z akcijo končala, tudi Šini je imel že dovolj vrtanja v gnilo steno. Smer se je zdela obetavna, zato sva del opreme pustila kar na majhni polički pri zadnjem pritrdišču – za prihodnje akcije. Žal se je naslednja akcija zaradi moje rehabilitacije po operaciji prestavila na leto 2019, res pa je, da smo novembra poskusili na površju zaslediti dimne signale, ki jih je Šini spuščal pod stropom kamina, pa so bile neugodne vremenske razmere na površju preslabe za dvig meglice iz jame. No, bodimo pošteni: ob dogovorjeni uri, ko naj bi prižgal dimne bombe v kaminu, mi bi pa zunaj oprezali, če bomo kje opazili dim, se je utrgal oblak in Poljansko goro je dobesedno zalilo! Dim ni imel niti najmanjše možnosti pokukati na površje …\n\n![Brez kave seveda ne gre niti v kaminu.](https://jknm-novice.s3.eu-central-003.backblazeb2.com/caganka-okno-v-kaminu-game-over-01-03-2019/5.jpg)\n\nKer pa zdaj tudi mene že krepko muči radovednost, kje bomo prišli na površje, sem Šiniju že dober mesec nazaj v koledarju določil datum, kdaj bova spet šla, saj je okolica Čaganke v tem času pod debelo odejo snega in je jama posledično suha, pa nama je šlo vreme še bolj na roko – zunaj je že skoraj tri tedne pomladno in sušno!\n\nOtovorjena vsak s svojo prasico z osebno in plezalno varovalno opremo sva se v jamo spustila malo pred poldnevom, po dobri uri pa sva že pila kavo in čaj v prvem bivaku na dobrih –200 m. Od bivaka v Severnem rovu gre še malce navzdol, nato pa 180 m navzgor, do točke, kjer sva zaključila. Pri vzpenjanju sem kolegialno ponudil prednost starejšemu. Plezanje v kaminu Game Over je namreč zaradi res slabe skale dokaj specifično, pa še od spodaj navzgor so ga opremljali. Ko se spuščaš v jamo po vrvi, sproti še vse majave kamne in luske v globino zbiješ, ko plezaš od spodaj navzgor, pa tega ne moreš početi, ker bi padajoče kamenje lahko poškodovalo vrv pod tabo. Zato v kaminu prvi jamar prepleza določeno višino, drugi pa čaka na varnem mestu, da ne bi dobil kaj na glavo, saj v globino ves čas kaj žvižga! Prvi jamar nato obmiruje, drugi mu sledi, ko pride do njega, se zgodba ponovi. In tako do vrha …\n\n![Polhi imajo na vrhu kamina glavno prometnico.](https://jknm-novice.s3.eu-central-003.backblazeb2.com/caganka-okno-v-kaminu-game-over-01-03-2019/4.jpg)\n\nŠini je tokrat prvi prišel do kraja, kjer sva končala, jaz sem mu sledil. Ko je on že kadil na majhni majhni polički, sem se mu po nenapeti prečnici počasi bližal, medtem pa firbčno pogledoval okoli, kajti kamin je res fascinanten in impozanten! In tokrat se je firbec izplačal! Le nekaj metrov pod polico sem levo od smeri zagledal luknjo v steni. Prijatelja sem vprašal, če je videl luknjo in če ve, kaj se skriva v njej, a se je le začudil, o kateri luknji govorim. Ko sem mu razložil, da vidim dokaj veliko okno, kamor bi se lahko celo splazil in da luknja kar gre, je nad mano napravil novo pritrdišče in mi spustil novo vrv, po kateri sem se oknu v steni lahko približal in se tudi zvlekel vanj. Pri tem sem v globino sprožil kar nekaj blata in kamenja. Ko sem bil na varnem mestu, sem se izpel z vrvi, da je po njej lahko prišel še prijatelj z dinamično vrvjo, s katero me je varoval, da sem se spustil še nekaj metrov globlje in si tam bolj podrobno ogledal prelomnico. Ki se zdi nadvse obetavna, je široka, nadaljuje se v visok meander in gor in dol! Je morda to tisto, kar iščemo? Bomo tukaj nekoč pokukali na površje?\n\n![Okno v kaminu Game Over skriva prelomnico.](https://jknm-novice.s3.eu-central-003.backblazeb2.com/caganka-okno-v-kaminu-game-over-01-03-2019/2.jpg)\n\nŠini je skočil po vrtalko in karabine in zavrtal par pritrdišč, da sva se še malo spustila, a kaj dosti žal ne, saj nama je zmanjkalo vrvi! Samo svetila sva in se navduševala nad možnostmi, ki so se odpirale pred nama, tudi nekaj decimetrov blata pod škornji ni več motilo …\n\n![Je pa tam kar blatno.](https://jknm-novice.s3.eu-central-003.backblazeb2.com/caganka-okno-v-kaminu-game-over-01-03-2019/3.jpg)\n\nV tistem delu se v blatu vidi tudi nešteto sledi krempeljcev polhov, kar je še eno dobro znamenje …\n\nPo devetih urah sva prišla na površje, blatna, kot že dolgo ne in dokaj utrujena. Ter zbita tudi – morda predvsem zaradi teže transportk.\n\n![Po koncu akcije fotografija, ki pa ni najbolj zmagoslavna.](https://jknm-novice.s3.eu-central-003.backblazeb2.com/caganka-okno-v-kaminu-game-over-01-03-2019/6.jpg)\n\nSkuhala sva si makarone z ragujem, spila kavo in za dobro vago uspešni akciji nazdravila z radlerjem.\n\n![Z makaroni si pa energijo povrneš.](https://jknm-novice.s3.eu-central-003.backblazeb2.com/caganka-okno-v-kaminu-game-over-01-03-2019/7.jpg)\n\nV postelji sva se spravila že v nedeljo, zbita in utrujena, zbudila pa zlomljena, a z zmagoslavnimi občutki. Ki nas bodo zelo kmalu spet premamili tja dol in tja gor, pokukati, če bo morda šlo …\n\nFoto Damijan Šinigoj"
  },
  {
    "id": 513,
    "markdown": "# Mirna Peč - v naši občini ni več onesnaženih jam\n\nV soboto, 23. marca 2019, smo jamarji JK Novo mesto uspešno očistili Jamo Grč vrh 1 na Golobinjeku v občini Mirna Peč (kat. št. 9137). Uspeh za klub, uspeh za občino in uspeh za vse udeležence. Za klub zato, ker je to že 27 jama, ki smo jo očistili in zato, ker se nas je zbralo kar 12 in to ob tem, da je bila ena ekipa na reševalni vaji, druga pa na turnem smučanju v Gruziji. Za občino je to uspeh, ker smo s čiščenjem te jame očistili zadnjo močno onesnaženo jamo v tej občini in je Tom, se pravi Jože Tomšič, iz jame ves čas kričal: »V naši občini ni več onesnaženih jam«. Uspeh za vse udeležence pa je pač zato, ker smo se imeli dobro in smo na koncu jedli še odlične klobase z Vidinega žara.\n\n![Boro je bil prvi, ki je padel v roke obeh novinark.](https://jknm-novice.s3.eu-central-003.backblazeb2.com/mirna-pec-v-nasi-obcini-ni-vec-onesnazenih-jam-25-03-2019/grc_vrh_1.jpg)\n\n![Novinarki Slovenskih novic Tanja Jakše Gazvoda in Dnevnika Dragana Stanković.](https://jknm-novice.s3.eu-central-003.backblazeb2.com/mirna-pec-v-nasi-obcini-ni-vec-onesnazenih-jam-25-03-2019/grc_vrh_2.jpg)\n\n![Ročno dviganje je bilo kljub vse večji teži v vrečah vseeno uspešno.](https://jknm-novice.s3.eu-central-003.backblazeb2.com/mirna-pec-v-nasi-obcini-ni-vec-onesnazenih-jam-25-03-2019/grc_vrh_3.jpg)\n\n![Borivoj je premetaval vreče.](https://jknm-novice.s3.eu-central-003.backblazeb2.com/mirna-pec-v-nasi-obcini-ni-vec-onesnazenih-jam-25-03-2019/grc_vrh_4.jpg)\n\nJama Grč vrh 1 ima sicer majhen vhod, je pa tik pod potjo in tako se je v nekaj desetletjih v njej nabralo marsikaj. Od zdravil do medicinskega materiala, nedoločljivih odpadkov v nakupovalnih vrečah, ostankov barv in lakov, pa do gume samokolnice, med železnimi odpadki pa so poleg kos in mesoreznice našli tudi staro žago amerikanko. »Jamarji našega kluba čistimo jame že vse od leta 1987 in smo do sedaj na območju Dolenjske očistili že 26 jam in objektov, v zadnjih letih pa se odlikujemo tudi po zelo učinkovitem in inovativnem načinu čiščenja oziroma dviganja odpadkov iz jam s pomočjo dvigala na tovornjaku, ki zelo pospeši način dviganja smeti iz jame,« je povedal predsednik JK Novo mesto Zdravko Bučar novinarkama Slovenskih novic Tanji Jakše Gazvoda in Dnevnika Dragani Stanković. Seveda pa je blestel s svojimi zgodbami tudi Borivoj Ladišić, še posebej <a href=\"/novica?id=381\" target=\"_blank\">s tisto o medvedu</a>, ki je pobegnil pred njim, vmes pa mu je za spomin z zobmi naredil še tatu na roki. Medved Borivoju in ne Borivoj medvedu!\n\n![Koliko smeti v tako majhni jami. Tomaž Žekar in Mitja Remih.](https://jknm-novice.s3.eu-central-003.backblazeb2.com/mirna-pec-v-nasi-obcini-ni-vec-onesnazenih-jam-25-03-2019/grc_vrh_5.jpg)\n\n![V jami so tokrat delali Andrej Jaklič, Tomaž Žekar, Mitja Remih in Jože Tomšič, ki je čistil smeti iz spodnje dvorane.](https://jknm-novice.s3.eu-central-003.backblazeb2.com/mirna-pec-v-nasi-obcini-ni-vec-onesnazenih-jam-25-03-2019/grc_vrh_6.jpg)\n\n![Brez komentarja.](https://jknm-novice.s3.eu-central-003.backblazeb2.com/mirna-pec-v-nasi-obcini-ni-vec-onesnazenih-jam-25-03-2019/grc_vrh_7.jpg)\n\n![Smeti kar ni hotelo zmanjkati.](https://jknm-novice.s3.eu-central-003.backblazeb2.com/mirna-pec-v-nasi-obcini-ni-vec-onesnazenih-jam-25-03-2019/grc_vrh_8.jpg)\n\n![Dvig iz spodnjega nadstropja.](https://jknm-novice.s3.eu-central-003.backblazeb2.com/mirna-pec-v-nasi-obcini-ni-vec-onesnazenih-jam-25-03-2019/grc_vrh_9.jpg)\n\n![Ali je tukaj nadaljevanje?](https://jknm-novice.s3.eu-central-003.backblazeb2.com/mirna-pec-v-nasi-obcini-ni-vec-onesnazenih-jam-25-03-2019/grc_vrh_10.jpg)\n\nJamo smo morali čistiti z ročno tehniko, Andrej Gašperič pa se je izkazal z direktnim dviganjem vrvi in vreč brez dodatnih škripcev, čeprav je proti koncu čiščenja že kar škripalo. Pa ne kakšni škripci, ampak je ekipa v podzemlju Andrej Jaklič, Tomaž Žekar, Mitja Remih in Jože Tomšič, zaradi tega, ker je začelo zmanjkovati plastičnih vreč, le-te vse bolj polnila. Kljub vsemu smo iz jame potegnili 47 50 litrskih vreč, kar znaša okoli 4 m³ odpadkov, poleg tega pa smo dvignili še 1m³ železa. Tudi transport na površju je potekal na originalen način in sta Davor Kacin in Zdravko Bučar s pomočjo samokolnice, na katero sta naložila po 5 vreč, vozila smeti do prikolice. Ob koncu čiščenja nas je čakalo presenečenje, saj smo odkrili neznano mino, ki je izgledala bolj kot letalska bombica, smo pa potem po posvetu z vodjo republiške enote NUS Igorjem Bohom in posredovanju fotografije ugotovili, da gre za italijansko minometno mino Brixia 45, ki je kot ostanek vojne izjemno nevarna in jo bo potrebno uničiti na kraju najdbe. Mino smo ustrezno zavarovali in jo bodo uničili pripadniki NUS.\n\n![Saj ni tako ozko, kot je videti ...](https://jknm-novice.s3.eu-central-003.backblazeb2.com/mirna-pec-v-nasi-obcini-ni-vec-onesnazenih-jam-25-03-2019/grc_vrh_11.jpg)\n\n![Pa še ena gasilska slika. Manjkajo najmlajša udeleženca akcije Žiga in Tjaž, ki sta raziskovala okoliške luknje, ter Vida, ki je že pekla klobase. In seveda Tomaž za fotoaparatom.](https://jknm-novice.s3.eu-central-003.backblazeb2.com/mirna-pec-v-nasi-obcini-ni-vec-onesnazenih-jam-25-03-2019/grc_vrh_12.jpg)\n\n![Transportna ekipa.](https://jknm-novice.s3.eu-central-003.backblazeb2.com/mirna-pec-v-nasi-obcini-ni-vec-onesnazenih-jam-25-03-2019/grc_vrh_13.jpg)\n\n![Če potrebujete mesoreznico, jo lahko dobite pri nas ...](https://jknm-novice.s3.eu-central-003.backblazeb2.com/mirna-pec-v-nasi-obcini-ni-vec-onesnazenih-jam-25-03-2019/grc_vrh_14.jpg)\n\nMed udeleženci čiščenja sta se posebej izkazala tudi lanska tečajnika Tomaž Žekar in Mitja Remih. Ne le kot mojstra čiščenja, ampak tudi kot novinarska sogovornika. Tomaž Žekar je moral celo predčasno iz jame, da je povedal nekaj besed o jamarskem tečaju, ki se začne 5. aprila, on in Mitja pa sta dva izmed tečajnikov lanskoletne ekipe, v kateri sta bila še Primož Zore in Lavra Vovčko. Kaj pomeni res dobro šolanje in dober mentor (Damijan Šinigoj, kapo dol), so dokazali ravno oni. Pred leti je na primer Jure Tičar iz JK Brežice, danes vrhunski jamar in reševalec, pripovedoval, kako je kot začetnik kar tri leta hodil z jamarji (pa ne našega kluba) na akcije, pa je moral vedno čakati pred jamo, naša lanska ekipa pa je v slabem letu bila že na dnu Skalarjevega brezna (-911 m), v Gouffre Berger v Franciji, breznu, v katerem je že v petdesetih letih prejšnjega stoletja bila takrat še z lestvicami prvič presežena globina 1000 metrov. Da o njihovem delu v Čaganki niti ne govorimo! In potem ni čudno, da velja naš klub za enega najmočnejših v Sloveniji. Tako po številu raziskanih in dokumentiranih objektov (Borivoj Ladišić, kapo dol), izobraževanju in tehničnem znanju, pa tudi številčnem aktivnem članstvu in še posebej številu jamarjev, ki so sposobni delati v najbolj zahtevnih objektih in največjih globinah. In kot je rekel Žekar: »Tečaj se začne 5. aprila ob 19. uri zvečer ….« Več pa seveda na teh spletnih straneh. Je pa bil naš Žekar kar malo romantičen in je dal izjavo tudi za Dolenjski list o tem, kaj mu pomeni jamarstvo. »Meni jamarstvo daje prijateljstvo, smeh, adrenalin, fizični napor, začimbo v življenju. Smo pa jamarji nepopravljivi optimisti. Veste zakaj? Kar smo prepričani, da se jama ne bo, ne nikoli končala, ampak da se bo za vsakim breznom nadaljevala ...«\n\n![Ekipa Vašega kanala.](https://jknm-novice.s3.eu-central-003.backblazeb2.com/mirna-pec-v-nasi-obcini-ni-vec-onesnazenih-jam-25-03-2019/grc_vrh_15.jpg)\n\n![Presenečenje v jami v obliki minometne mine.](https://jknm-novice.s3.eu-central-003.backblazeb2.com/mirna-pec-v-nasi-obcini-ni-vec-onesnazenih-jam-25-03-2019/grc_vrh_16.jpg)\n\nAkcijo smo zaključili ob Mojemu dihalniku, v katerem s kopanjem prepihu že več kot tri leta sledi Jože Tomšič z ekipo, ki je prepričan, da se bo jama slej kot prej odprla in bo prišel v nove čare Golobinjskega podzemlja. Vida je poskrbela za klobase, Tom pa še za malo rekreacije po kosilu z dviganjem vreč z izkopanim materialom na površje. Saj veste kako, jamarji smo večni optimisti ...\n\n![Tomaž Žekar je bil kar malo romantičen: »Jamarji smo večni optimisti, ker smo prepričani, da se jama ne bo, ne nikoli končala, ampak da se bo za vsakim breznom nadaljevala ...«.](https://jknm-novice.s3.eu-central-003.backblazeb2.com/mirna-pec-v-nasi-obcini-ni-vec-onesnazenih-jam-25-03-2019/grc_vrh_17.jpg)\n\n![Vida Tomšič. Brez dobre logistične ekipe bi bile takšne akcije neuspešne.](https://jknm-novice.s3.eu-central-003.backblazeb2.com/mirna-pec-v-nasi-obcini-ni-vec-onesnazenih-jam-25-03-2019/grc_vrh_18.jpg)\n\nTakole pa je o nas pisal&nbsp;<a href=\"https://jknm.s3.eu-central-1.amazonaws.com/mirna-pec-v-nasi-obcini-ni-vec-onesnazenih-jam-25-03-2019/dnevnik_jk_nm_25_3_19.pdf\" target=\"_blank\">Dnevnik</a>.\n\nUdeleženci: Andrej Jaklič, Tomaž Žekar, Mitja Remih, Žiga Remih, Andrej Gašperič, Zdravko Bučar, Tjaž Imamovič Bučar, Davor Kacin, Jože Tomšič, Vida Tomšič, Borivoj Ladišić in Tomaž Bukovec."
  },
  {
    "id": 521,
    "markdown": "# Kanin 2019\n\n<b>Kanin, 3. – 6. avgust 2019</b>\n\nZgodaj vstajanje, nahrbtniki v avto in v Novo mesto, na parkirišču pred klubom je čakal Davor in prihajal Zdravko. Ob 5:30 uri odhod, cilj Bovec, vožnja po avtocesti in lokalnih cestah čez Kranjsko goro, Rateče v Italijo mimo Trbiža na Predel, Strmec, Log pod Mangartom in ob 7:45 uri pri Mercatorju v Bovcu. Na lokaciji so bili že jamarji iz ljubljanskega kluba in naši člani Mitja, Klemen, Anže in Maxinne. Prišli so dan prej in prespali v prostorih JRS – skupaj s člani drugih društev so predremali pestro noč. Dnevna napoved vremena je obetala nevihte, treba se je bilo odpraviti na žičnico, da sebe in opremo spravimo na Kanin. Dobili smo brezplačne vozovnice in se odpeljali proti D postaji. Vreme je bilo sončno s posameznimi oblaki, ki so se zadrževali ob vrhovih.\n\n![Nahrbtniki\nso pripeti, gremo gor, da bomo šli lahko dol.](https://jknm-novice.s3.eu-central-003.backblazeb2.com/kanin-2019-12-08-2019/slika_1.jpg)\n\n![Do koče Petra Skalarja.](https://jknm-novice.s3.eu-central-003.backblazeb2.com/kanin-2019-12-08-2019/slika_2.jpg)\n\nNa D postaji pregledali vso opremo, se pripravili in odšli proti Koči Petra Skalarja. Težki nahrbtniki in noge, nevajene skalnega terena, počasi in zanesljivo prišli do koče. Klemen je imel ključe in sledil je kratek pregled, treba je bilo priključiti vodo, ki se je nabrala v nekaj dneh v plastičnih rezervoarjih. Da ne bi bilo prelahko, je ta priklop terjal veliko moči in iznajdljivosti, delo smo opravili skupaj Klemen, Cladio in jaz. Ostali so odšli na divjo stezo in doseči bivak pod skalco, malo so tudi zašli, to je omogočilo, da sva jih s Klemnom dohitela in skupaj smo prišli v bivak. Hrana, ki je bila pripeljana s helikopterjem je že doživela pokušanje, ki so ga opravili svizci, stalni prebivalci v našem bivaku. Lotili so se testenin, čaja in na koncu so si postregli s pivom. Kako se je končal sviščev žur ne vem, je bilo popitih nekaj piksen piva, odprtih nekaj vrečk testenin in privoščili so si čaj iz doline. Na zdravje svizcem, vzeli so si delček davka za naše bivanje v njihovem domu.\n\n![Po žuru, ki so ga priredili svizci](https://jknm-novice.s3.eu-central-003.backblazeb2.com/kanin-2019-12-08-2019/slika_3.jpg)\n\n![Vzdušje v bivaku, zunaj dežuje.](https://jknm-novice.s3.eu-central-003.backblazeb2.com/kanin-2019-12-08-2019/slika_4.jpg)\n\nPo pregledu se je napela ponjava, da nas je ščitila pred dežjem, soncem in vetrom, izbrali smo si prostore, na katerih smo položili spalke in nahrbtnike z opremo. Na srečo je pričelo deževati, ko smo vse naredili za naše bivanje v spodmolu, ki nam je bil naslednje dni dom. Sprva rahlo, vse močneje je deževalo, pomešano s sodro, ponjava je zadržala vodo in veter. Ker nam ni bilo dopuščeno, da bi lahko še kaj postorili, so eni strmeli v Veliki dol in poslušali zavijanje vetra in šumenje dežja. Sam sem razgrnil spalko, se spravil vanjo in med šumenjem, ki me je sprostilo, zadremal. Lepšega in prijetnejšega dremanja že dolgo nisem imel, po kakšni uri je prenehalo deževati. Ugotovili smo, da se je voda nabrala v napeti ponjavi, Voda, ki se je ujela, smo prelili v posode, kasneje uporabili za kuhanje in umivanje. Prenehalo je deževati in prišel je čas, da se opravi prva akcija v jami Podgurka. Anže in Mitja sta pričela spust, ki se je hitro končal, po nekaj metrih je nadaljevanje preprečil snežni čep. Mitja se je vrnil, Anže je vztrajal in ga prekopal, žal je bil popolnoma premočen in tako sta zaključila akcijo. Med tem časom sta se pridružila Črt in Uroš, ki sta prišla z zadnjo žičnico iz B postaje. Imela sta srečo in se izognila nevihtam. Prinesla sta hrano, ki smo jo pričakovali, čevapčiči, hrenovke. Uroš je pripravil žar na oglju in kmalu je bilo vse nared. Ob dobri hrani, pivu in čaju smo priredili še jamarski žur, zbrani ob žarečem oglju smo hvalili Uroša in Zdravka. Noč je že prekrila gore, postajalo je vse hladneje in počasi smo se umikali v spalke in zaslužen sen. V bivaku je bilo slišati kapljanje vode iz stene in izmenično smrčanje. Naslednji dan se je pričel s prvimi sončnimi žarki, ki so posijali v bivak in nas spravili pokonci. Umivanje, WC, priprava zajtrka, opreme za v jamo in terenske akcije, kratka navodila in pozdravi, že smo se razgubili po Kaninskih podih in podzemlju.\n\n![Zdravko locira novo jamo.](https://jknm-novice.s3.eu-central-003.backblazeb2.com/kanin-2019-12-08-2019/slika_5.jpg)\n\n![Mladi kozorog lahkotno premaguje ostre skale.](https://jknm-novice.s3.eu-central-003.backblazeb2.com/kanin-2019-12-08-2019/slika_6.jpg)\n\nTanja in Mateja sta pričeli vzpon in vračanje v dolino, službene obveznosti niso dopuščale, da bi ostale še naprej na Kaninu. Po opravljeni terenski akciji sta nas zapustila še Črt in Uroš, zaradi hitenja, da ne zamudita ponedeljka, se nista odzvala na povabilo jamark iz zveznega tabora, da se ustavita na pivu. Takšen odziv je rahlo razočaral očka Zdravka, ko je za to izvedel. Seveda je ta zdrs popravil in spil pivo v svojem in sinovem imenu, tako sva delno popravila vtis pri jamarkah v zveznem taboru. Z Zdravkom sva poiskala in našla NM 43, sem ga opremil, dokler sem imel opremo, v nadaljevanje novega brezna nisem vstopil, je bilo za Zdravka pretesno in je potrebno rahlo širjenje. Brezno sva razopremila in se odpravila proti bivaku, med potjo našla in pogledala nekaj vhodov, ki obetajo jamo, ki bi jo lahko registrirali. Zanimiva je bila jama, na vhodnem delu sneg, v nadaljevanju led, na prehodu v brezno močan piš vetra, ki prihaja iz zaledenelega brezna. Po vzeti lokaciji sva nadaljevala pot in srečala kozoroga, ki se nama je za nekaj minut razkazoval v vsej svoji divji lepoti, ko se je oddaljeval, sva mu zavidala njegovo lahkotno gibanje po ostrih skalah. Ob 18. uri sva že prišla v bivak, čakala naju je pripravljena hrana in prazen prostor. Ker nisva vedela, kje so, sva čakala, da se kdo vrne v bivak. Kmalu so prišli Klemen, Mitja, Maxinne in gostja Nina, ki se je na povabilo prijazno odzvala in se nekaj časa družila z nami. Dopoldan sta Klemen in Mitja delala v meandru na 190 m, popoldan sta z delom nadaljevala Anže in Davor. Hitro čas beži, v ponedeljek dopoldan sta odšla v jamo Klemen in Anže, Davor in jaz sva odšla do vhoda v Azalejo in pogledala okolico, da poiščeva prostor za začasno bivanje v primeru nadaljevanja raziskav. Ko sva se vrnila, sva z Zdravkom pripravila opremo in ob 14. uri odšla k jami.\n\n![Davor ob vhodu v Azalejo.](https://jknm-novice.s3.eu-central-003.backblazeb2.com/kanin-2019-12-08-2019/slika_7.jpg)\n\n![Anže, Klemen in Maxinne na vhodu v Podgurko.](https://jknm-novice.s3.eu-central-003.backblazeb2.com/kanin-2019-12-08-2019/slika_8.jpg)\n\nRavno ob prihodu sta iz jame priplezala Klemen in Anže, dala navodila, kako in kje nadaljujeva. Kratek pozdrav in že sva drsela po štrikih v globino. Prvih 40 m, ko Zdravko ugotovi, da nima ročne prižeme. Vrnem se na začetek vertikale, tam se je v snegu hladila prižema, pridem nazaj in nadaljujeva proti znanemu dnu jame. V nekaj urah zmanjka energije v akumulatorju in pade pri nama, vzameva si čas za malico. Potem pričneva z vračanjem po meandru, ki ga je širila ekipa v letu 1997, takrat sem tudi jaz sodeloval in je bil razširjen po mojih merah. Zdravko je imel rahle težave, kar je bilo slišati kot godrnjanje medveda, ki ga zmotiš sredi spanja. Da sem se malo opravičil, sem mu pomagal skozi malo tesnejše dele meandra. Malo pred 22. uro sva bila oba zunaj, na vhodu naju je čakal Davor, ki je nemudoma po najinem prihodu obvestil ekipo, ki je zapustila Kanin, da je vse OK. Prijetno utrujena in dobre volje, ker sva zadovoljivo naredila delo v jami, napadla večerjo, ki naju je čakala v bivaku. Noč ima svojo moč in kmalu smo vsi omagali v trden spanec, zbudilo nas je jutranje sonce, ki je napovedovalo lep dan. Po jutranji proceduri vstajanja, hranjenja in umivanja smo pričeli s pospravljanjem. Veliko je bilo za pospraviti, morali smo pobrati svoje stvari, zložiti v nahrbtnike, ki so nam kasneje oteževali vzpon do koče in D postaje. Pri koči smo se ponovno srečali s Klemnom in ekipo, ki je ostala na Kaninu in je nadaljevala raziskovanje v Skalarjevem breznu.\n\n![Zdravko v rožicah.](https://jknm-novice.s3.eu-central-003.backblazeb2.com/kanin-2019-12-08-2019/slika_9.jpg)\n\n![Osvežitev, ki prebudi in poživi duha in telo.](https://jknm-novice.s3.eu-central-003.backblazeb2.com/kanin-2019-12-08-2019/slika_10.jpg)\n\nŠtirje dnevi na Kaninu so bili lepi in prijetni. Na koncu smo se osvežili in si pognali kri po žilah, ko smo skočili v tolmun pod slapom Virje. Na A postaji smo se srečali s kolegi iz žičnice, si izmenjali nekaj besed, pozdravili in se odpeljali proti domu.\n\nNa taboru smo sodelovali Tanja in Mihael Rukše, Mateja Luzar, Maxinne Hodnik, Anže Tomšič, Klemen Mihalič, Zdravko in Črt Bučar, Uroš Mervič, Davor Kacin, Mitja Remih.&nbsp;Zapisal in fotografiral sem&nbsp;Mihael Rukše."
  },
  {
    "id": 523,
    "markdown": "# Raziskovalni tabor Mala gora\n\nToni Prijatelj se že celo leto trudi z odpiranjem novih jam. S kolegi najdejo polšno, mečejo kamenčke in če je kolikor toliko perspektivno, začnejo s širjenjem vhoda. Pri njihovi trmi vsaka slej ko prej popusti, tako da jo potem z Borivojem obiščejo, izmerijo in pripravijo za registracijo. Pri tem se najde nekaj objektov, ki so tehnično zahtevnejši in za popolno raziskavo potrebujejo jamarje z drugimi veščinami.\n\n![Jasmina pred svojo jamo, Tom je za ravnotežje.](https://jknm-novice.s3.eu-central-003.backblazeb2.com/raziskovalni-tabor-mala-gora-29-08-2019/20190824_115348.jpg)\n\nNa Tonijevo vabilo smo se to soboto že ob zgodnji 9. uri zbrali pri gozdarski koči pod Somovo goro, ki nam jo je za raziskovalni tabor posodila družina Pelc. Po obilnem zajtrku smo se razdelili v dve skupini. Prva, ki smo jo sestavljali Toni, Tom, Zdravko, Martin in Jasmina smo se odpravili pod Kren, kjer sta nam Martin in Jasmina pokazala dve brezni. Obe so odprli s širjenjem polšen že pred našim taborom. Prvo, poimenovano Jasminino brezno, je globoko 9 m in se zaključi s 4 m dolgim neprehodnim meandrom. Drugo, globoko 13 m, ki smo ga poimenovali Amadejino brezno, se zaključi s podorom in manjšim blatnim jezercem.\n\nDruga ekipa v sestavi Anži, Črt, Kaco, Borivoj, Jasna in Tjaša so raziskali še neregistrirano brezno, ki ga je na eni od prejšnjih akcij našel Borivoj. Raziskali so ga do globine 30 m, kjer jih je zaustavila neprehodna ožina, za katero je kamen še padal.\n\n![Ožina pred širitvijo.](https://jknm-novice.s3.eu-central-003.backblazeb2.com/raziskovalni-tabor-mala-gora-29-08-2019/img_20190824_113608.jpg)\n\nPri vračanju iz brezna se je pod vhodno vertikalo zgodila nezgoda, ko je Jasni kar velika skalna luska padla na glavo, točneje na čelado, se odbila od stene in jo nato udarila v koleno. Jasna je kljub rahlemu šoku sama izplezala iz brezna. Zdravko in Tjaša sva jo odpeljala na urgenco, kje so jo zadržali na opazovanju. Na srečo ni bilo nič hudega in je naslednji dan, šepajoča zapustila bolnico.\n\n![Jasna skupaj s svojo skalo - prvi šok je že mimo.](https://jknm-novice.s3.eu-central-003.backblazeb2.com/raziskovalni-tabor-mala-gora-29-08-2019/img_20190824_130226_hht.jpg)\n\nPreostali del ekipe, kateri se je pridružil še Toni, kasneje Uroš in midva s Tjašo, se je odpravil na področje Male gore, kjer so malo mešano obdelovali tri objekte. V prvem so premagali 12 m dolg zasigan kamin in za njim raziskali še 20 m rovov. V drugem so razširili ožino, za katero razen majhne dvorane ni bili nič posebnega. Tretji objekt, imenovan Korenina, pa se nikakor ni hotel dovolj odpreti za prodor v notranjost. S širitvijo smo morali prekiniti, ker nas je pregnal močan dež. Vsi premočeni smo se v večernih urah vrnili v kočo, ki jo je že segrel lastnik Pelc. Med pripravo večerje, klobase nad ognjem, smo pozno v noč izmenjavali jamarske in druge izkušnje.\n\n![Napad na Korenino.](https://jknm-novice.s3.eu-central-003.backblazeb2.com/raziskovalni-tabor-mala-gora-29-08-2019/img_20190824_173324.jpg)\n\n![Sobotni ples v dežju, pravzaprav v nalivu.](https://jknm-novice.s3.eu-central-003.backblazeb2.com/raziskovalni-tabor-mala-gora-29-08-2019/20190824_185942.jpg)\n\nV nedeljsko jutro se je zbudila močno okleščena ekipa, saj je noč vzela Toma,Tjašo, Kacota in Borivoja. No, Boro se je celo vrnil, verjetno zaradi odličnih Tonijevih pohanih šnit. Terenske ekipe so bile tokrat manjše, a kljub temu učinkovite. Anži in Uroš sta šla v Jasnino brezno, kjer sta razširila ožino in se spustila 20 m globoko v novo dvorano, ki se zaključi s perspektivnim meandrom. Črt in Zdravko sva izmerila kamin in rove iz včerajšnje akcije ter nato pomagala Toniju pri širjenju Korenine. Tokrat je le popustila, tako da smo namerili dovolj poligona za registracijo. Borivoj je v vmesnem času pregledal bližnje lidarke. Od tega sta bili dve zavajajoči, ena se je izkazala za poševno jamo, zadnjo pa sta po zaključku v Koreni raziskala s Tonijem in namerila 42m poligona pri 14 m globine.\n\n![Ožina po razširitvi.](https://jknm-novice.s3.eu-central-003.backblazeb2.com/raziskovalni-tabor-mala-gora-29-08-2019/img_20190825_110458.jpg)\n\n![Dokaj redek pojav jamske brade – spleta korenin v vhodnem breznu..](https://jknm-novice.s3.eu-central-003.backblazeb2.com/raziskovalni-tabor-mala-gora-29-08-2019/20190825_115524.jpg)\n\n![Premagan kamin.](https://jknm-novice.s3.eu-central-003.backblazeb2.com/raziskovalni-tabor-mala-gora-29-08-2019/20190825_111054.jpg)\n\n![Ožina v breznu Korenina.](https://jknm-novice.s3.eu-central-003.backblazeb2.com/raziskovalni-tabor-mala-gora-29-08-2019/ozina_v_breznu_korenina.jpg)\n\nSkupaj smo torej v dveh dneh raziskali 6 novih objektov, preplezali en kamin, pregledali štiri lidarce in v enem objektu po razširitvi ožine ostali z dolgim nosom.\n\n![Spust v novo odkrito brezno in zadnji raziskani objekt na taboru.](https://jknm-novice.s3.eu-central-003.backblazeb2.com/raziskovalni-tabor-mala-gora-29-08-2019/spust_v_novo_odkrito_brezno_in_zadnji_raziskani_objekt_na_taboru.jpg)\n\nUdeleženci v soboto: Toni Prijatelj, Zdravko Bučar, Borivoj Ladišić,Anže Tomšič, Črt Bučar, Jože Tomšič, Jasna Šinigoj, Tjaša Božič, Davorin Kacin, Uroš Mervič, Martin Pelc, Jasmina Tkalec.<br>Udeleženci v nedeljo: Toni Prijatelj, Zdravko Bučar, Borivoj Ladišić, Anže Tomšič, Črt Bučar, Uroš Mervič."
  },
  {
    "id": 531,
    "markdown": "# Čaganka - širjenje spodnjih delov\n\nV skladu z načrti operacije Čaganka -500 naj bi vsak mesec v 2020 organizirali vsaj eno delovno akcijo na trenutnem dnu. Ki je že zelo globoko in je zelo komplicirano za priti tja. A Žekarja to seveda ni motilo, naju je že konec decembra prijavil za večdnevno januarsko turo.\n\nVreme nama je bilo naklonjeno, mraz in pomanjkanje padavin sta pomenila, da bo jama suha. V podzemlje sva se odpravila v torek dopoldne, obtežena ko bosanska konjiča vsak z dvema torbama! S sabo sva namreč imela baterijski vrtalnik in štiri akumulatorje, vrv, plinsko kartušo, opremljevalno torbo z inox vponkami (ki so še težje od baterij), kladivo in kar je še kovačije, spalko, vox, osebne stvari za 4 dni v podzemlju, nekaj hrane … Prav zastokal sem, ko sem se spustil v prvo brezno!\n\nŽekar, po stažu še mlad jamar, je ko mlad maček, ko gre prvič vasovat, predlagal, da bi kar vse, kar je za postoriti v jami, postorila, na koncu sva prišla do konsenza, da če le najbolj ozke vertikale tam proti dnu razširiva, bova ogromno naredila za bodoče obiske. Še vsakdo, ki je kdaj prišel pomagat in ni bil iz našega jamarskega kluba, nam je, ko je prišel ven, na srce toplo položil, naj se imamo radi in naj za božjo voljo malo bolj razširimo …\n\nDol je šlo počasi, vsaj trikrat več časa kot ponavadi sva potrebovala, da sva v bivaku na 250 m kofe spila, ko sva se zapodila v nove dele Čaganke, ozke in vijugave, se je pa še bolj ustavilo. Večinoma so prehodi res preozki, a je to razumljivo, saj smo prav v vsako razširitev vložili ogromno časa, dela in energije in posledično razširili točno toliko, da je prehodno za telo. Z nekaj muke, seveda! In če bi govorili le o enem ozkem prehodu ali dveh, to sploh ne bi bila težava, a v Čaganki si takšni prehodi sledijo eden za drugim in pobirajo energijo …\n\nŽe pri prvem malce bolj ozkem prehodu v novih delih, kjer se na poti proti ven vedno zataknem, na globini kakšnih 280 m, sem prijatelju omenil, da bi že tam lahko malo razširila. A se je razburil, da to je široko za traktor in sem obmolknil, le opomnil sem se, da ga moram nazaj grede spomniti, kaj je rekel …\n\n![V jamo se gre ob lepem sončnem dnevu.](https://jknm-novice.s3.eu-central-003.backblazeb2.com/caganka-sirjenje-spodnjih-delov-15-01-2020/1.jpg)\n\n![Na globini skoraj pol kilometra prija topla hrana.](https://jknm-novice.s3.eu-central-003.backblazeb2.com/caganka-sirjenje-spodnjih-delov-15-01-2020/2.jpg)\n\n![A tista, ki smo jo tam pustili pred pol leta, se je pokvarila.](https://jknm-novice.s3.eu-central-003.backblazeb2.com/caganka-sirjenje-spodnjih-delov-15-01-2020/3.jpg)\n\n![Prav tako konzervirana.](https://jknm-novice.s3.eu-central-003.backblazeb2.com/caganka-sirjenje-spodnjih-delov-15-01-2020/4.jpg)\n\nDo prve resne vertikalne ožine, ki nam pije kri, nekje na globini kakšnih 340 m, sva prišla šele okoli osmih zvečer. Težke in okorne transportne vreče so se namreč res tako zatikale, da sva prav po polžje napredovala! Tam sva preopremila in pritrdišče malo dvignila pa vhod v vertikalo malo potolkla ter se spustila v naslednje brezno, kjer sva si vzela pa že malo več časa za širjenje. A se je prijatelj kmalu začel razburjati, da zdaj bo pa dovolj, da bo preveč široko in da bodo mase navalile! Sem opazoval tisto vertikalno luknjo, v katero je izginjala vrv in je še mene dilema, da morda pa res pretiravam in sva pospravila robo ter se še bolj v globino spravila, a takoj ko sem rit zatlačil v luknjo, sem spoznal, da je kljub širjenju še vedno ozko, da kar grize.\n\nNa 380 metrov globine sva se pa dela resno lotila in širila, ko da sva plačana, vrtalnik je brnel, kladivo je pelo (edini dolg sveder je pa že pri tretji luknji počil!), ko sta se okoli enih zjutraj želodca oglasila, je bila vertikalna cev že prav široka. Žekar je predlagal, da zaključiva. Iz dveh razlogov – lakota in res sva preveč razširila. Sem opazoval tisto luknjo, preden sem se vanjo spravil, res sva jo krepko razširila, vsaj za dvakrat sva premer povečala in je še mene dvom, da sva pretiravala, da kaj bodo pa naši jamarji rekli, kaj sva s Čaganko, znano po ožinah, naredila, ko sem se noter zarinil, je bilo pa še tako ozko, da sploh ročice za zavoro nisem mogel stisniti! In mi ni bilo jasno, kako sem se prej guzil dol, če se še zdaj, ko sva res krepko razširila, skoraj nisem mogel normalno spustiti!\n\nVso robo, torej vrtalnik, baterije in kovačijo pa vrv sva pustila tam, v bivak v Kalahariju na 450 m globine sva se odpravila le z osebno opremo. Je šlo kar hitro, sva bila lahka, tja sva prišla okoli dveh zjutraj. Povsem izmučena, saj so bile najhujše vertikalne ožine še pod najinim deloviščem!\n\n![Čaganka je v spodnjih delih ozka.](https://jknm-novice.s3.eu-central-003.backblazeb2.com/caganka-sirjenje-spodnjih-delov-15-01-2020/5.jpg)\n\n![Zelo ozka.](https://jknm-novice.s3.eu-central-003.backblazeb2.com/caganka-sirjenje-spodnjih-delov-15-01-2020/6.jpg)\n\n![Zato jo širimo.](https://jknm-novice.s3.eu-central-003.backblazeb2.com/caganka-sirjenje-spodnjih-delov-15-01-2020/7.jpg)\n\nTako sva bila utrujena, da se nama s kuhanjem kaj dosti ni ljubilo dati opravka, sva le vodo zavrela in vanjo stresla eno gobovo juho, eno česnovo in eno, za katero nisva vedela, kaj je, ker je bilo na vrečki preveč plesni, da bi se dalo prebrati. Rok trajanja naju seveda ni zanimal!\n\nNa hitro sva pojedla in se spravila v bivak in v spalki. Menda še pred tretjo zjutraj, spala pa do desetih dopoldne! Pa v jami itak ni pomembno, ne zbudi te sonce ali svetloba, zbudi te želodec. No, Žekarja je želodec, mene pa vonj po sveže skuhani kavi …\n\nPa obilni zajtrk sva si privoščila. No, nameravala sva si ga. Že na poti dol sva si meni izbirala, zmagali so makaroni z različnimi omakami, od katerih pa potem ni bilo nič. Obe tovarniško zaprti vrečki sta očitno puščali in so bili surovi makaroni takšnih barv, da si jih nisva upala pojesti. Vse konzerve z omakami so pa spustile in posledično skoraj skodile, toliko plesni je zraslo iz njih!\n\nNa srečo sva v bidonu našla tri vrečke makaronflajša, ki se ga samo prevre (in ki je itak tako pisan, da ne vidiš, če je plesniv) in sva tisto pojedla, potem pa še kavica in na tlako.\n\nNa delovišče kakšnih sto metrov višje sva prišla šele okoli šestih popoldne. In spet garala skoraj do dveh zjutraj in čeprav sva dve vertikali dobro razširila, dol spet ni šlo zlahka. Za kuhalnik sva sedla ob treh zjutraj! Pogrela makarone, ki so ostali od zajtrka, pa vodo, gobovo juho, olive in tuno sva dodala in je bilo dobro za prste polizat! Ki jih pa nisva, ker so bili preveč blatni …\n\n![V Kalahariju imamo udoben bivak.](https://jknm-novice.s3.eu-central-003.backblazeb2.com/caganka-sirjenje-spodnjih-delov-15-01-2020/8.jpg)\n\n![In telefonsko zvezo z zunanjim bivakom.](https://jknm-novice.s3.eu-central-003.backblazeb2.com/caganka-sirjenje-spodnjih-delov-15-01-2020/9.jpg)\n\n![Pot proti površju je naporna.](https://jknm-novice.s3.eu-central-003.backblazeb2.com/caganka-sirjenje-spodnjih-delov-15-01-2020/10.jpg)\n\nOb devetih zjutraj naju je prek jamskega telefona poklicala Ana. Ker smo bili tako dogovorjeni. Da bi midva šla gor, ona pa dol in bi se na sredini v bivaku na 250 dobili na kavi. Pa me je že prst bolel, ko sem na gumb jamskega telefona pritiskal, zato sem ji kar priznal, da so se načrti spremenili, da se ne bomo srečali na sredini in da midva pred deseto zvečer ne bova ven pokukala! Pa se Ana kaj dosti ni sekirala, le toliko je povedala, da gre pač sama v jamo malo pokondicirat in da če se ji bo ljubilo, bo ostala, da nama v bivaku zakuri in kaj skuha.\n\nMidva sva potem pokofetkala in vse pospravila, za zajtrk in dolgo pot ven, ko človek potrebuje energijo, veliko energije, pa pojedla vsak pol koščka kruha in nek mesni narezek, ki ni bil videti zelo pokvarjen in ki je še najmanj presegel datum uporabnosti. Nato je pa spet Ana poklicala, da je pokondicirala in ker sva jo že imela na jamskem telefonu, sem jo prosil, če Anžija pokliče po telefonu in telefon ob vox prisloni ter na gumb pritiska. In ga je. Je kar tak hecen občutek, ko si skoraj pol kilometra pod zemljo, pa se pogovarjaš s človekom, ki sedi na sončku. Sem seveda še s predrago ženo govoril, ki si, ker ni jamarka, sploh ne more predstavljati, kakšna razdalja je bila med nama, ker sem imel pa že zalet, sem Ano prosil, naj pa še predsednika Jamarske zveze Slovenije pokliče, Igorja, da se mu malo pohvalim. Predsednik novomeškega jamarskega kluba se ni oglasil, je bil na sestanku, povratnih klicev pa med umiranjem proti površju nisva sprejemala …\n\nŽe četrtič v par dneh sva se odpravila čez vse najbolj zafrknjene vertikalne ožine in do tam, kjer sva pustila vrtalnik in vse ostalo, nama je kar šlo. Čeprav sva na poti navzgor ugotavljala, da sploh nisva toliko razširila, kakor sva se bala dan prej …\n\nKo sva se obtežila še z dodatno robo, je pa še bolj zabremzalo. Transportke se v ožinah zatikajo, ko jih rineš pred sabo ali vlečeš za sabo, včasih ležiš v kakšnem rovu zlomljen pod tako čudnim kotom, da je ne moreš niti dvigniti … Pa še malo sva vrtala gor grede, ker je bilo še nekaj energije v vrtalniku in malo preopremljala, a ko sva se končno skoraj v »stare« dele Čaganke prebila in sem prijatelja opazoval, kako se je rinil skozi tisto stopnjo, za katero je dol grede rekel, da greš lahko s traktorjem čez in sem ga na to opozoril, skoraj ni verjel. Da to sem mu nekaj drugega kazal, da tisto ni bilo tako ozko …\n\nV bivaku na 250 sva kavo spila, to je skoraj mus, gor pa potem ni šlo ko ponavadi. Zadnjič enkrat sva od tam ven špricnila v dobri uri, tokrat sva potrebovala skoraj tri! V tretjem breznu sem kar malo na štriku obvisel in se smilil sam sebi, dokler se nisem spomnil, da imam v žepu še en snikers. Ki sem ga z užitkom pojedel, a počasi, ker sem vedel, da ko bom pogoltnil, bom spet moral plezati …\n\n![Veselje po treh dneh podzemlja.](https://jknm-novice.s3.eu-central-003.backblazeb2.com/caganka-sirjenje-spodnjih-delov-15-01-2020/11.jpg)\n\n![V Čaganki smo na 400 m fotografirali peterookca, pajka, ki sicer nima oči, ima pa pet pikic na hrbtu.](https://jknm-novice.s3.eu-central-003.backblazeb2.com/caganka-sirjenje-spodnjih-delov-15-01-2020/13.jpg)\n\nZunaj je svetila polna luna, v zakurjenem bivaku naju je čakala Ana z večerjo. Vse me je bolelo, a kar naenkrat je bilo življenje spet lepo. Radler, kava, topla hrana, toplo, čisto okolje … Ko sem se preoblačil v čisto obleko, sem na notranjih straneh beder opazil vijoličaste modrice od pasu. Tako to je, če nosiš preveč. A kaj bi to, saj modrice izginejo, kakšna krasta se mimogrede zaceli. Zdaj bo vsaj malce manj naporno priti do delovišča na trenutnem dnu!\n\n![Okusna večerja pomaga pri regeneraciji.](https://jknm-novice.s3.eu-central-003.backblazeb2.com/caganka-sirjenje-spodnjih-delov-15-01-2020/12.jpg)\n\nTomaž Žekar, Ana Heij in&nbsp;Damijan Šinigoj."
  },
  {
    "id": 527,
    "markdown": "# Jamarski vikend\n\nV soboto, 30. novembra 2019, je naju z Lovrom mami odpeljala k Tjažu. Potem nas je prišla iskat Tjaževa babi Janja. Odpeljali smo se do hiše Tjaževih starih staršev (predsednik Zdravko in njegova žena Janja. Najprej smo se šli razpakirati v Tjaževo sobo.\n\nKmalu smo šli kopat v jamo. Jama bila globoka približno en meter in široka približno 3 metre. Vanjo greš skozi manjši vhod. V jami je bilo veliko zemlje, listja, vej in kamenja. Noter je bilo tudi nekaj kosti. Vsak izmed nas je kopal na drugem mestu. Npr. Tjaž je kopal tik pod vhodom, jaz (Žiga) sem kopal na levi strani (če gledaš tako, ko prideš noter), Lovro pa na desni strani. Pri meni je bila zemlja zelo glinena in z manj kamni. Pri Lovru in Tjažu pa je bila zemlja ilovnata z veliko velikimi kamni. Pri glineni zemlji sem se po nekaj časa vdal, saj jo je bilo težko kopati in sem šel tja, kjer je bil prej Lovro. Lovro je pa šel pomagati Tjažu. Na desni strani je tudi najbolj obetavno, saj se vidi nadaljevanje, a se ne vidi daleč, ker pot takoj zavije. V to luknjo sem vrgel kamen, ki se je najprej kotalil 2-3 sekunde in nato nekam padel. Izkopali smo kar nekaj zemlje, listja, vej in kar nekaj velikih kamnov.\n\n![Pred odhodom v jamo.](https://jknm-novice.s3.eu-central-003.backblazeb2.com/jamarski-vikend-05-12-2019/01_pred_odhodm_v_jamo.jpg)\n\n![Pred prvo ožino.](https://jknm-novice.s3.eu-central-003.backblazeb2.com/jamarski-vikend-05-12-2019/02_pred_prvo_ozino_01.jpg)\n\nKo smo prišli nazaj, smo kmalu jedli večerjo. Bili so waffli. Ko smo pojedli to zelo dobro večerjo, ki jo je pripravila Janja, smo se šli malo igrat. Bili smo tudi malo za telefoni in računalnikom. Naslednji dan so bile za zajtrk zelo dobre palačinke.\n\nKmalu po zajtrku smo se s predsednikom odpravili v Dihalnik na Riglju. Kar nekaj časa smo hodili, da smo prišli do jame. Noter greš skozi ozko odprtino in potem se s pomočjo vrvi spustiš po dolini. Malce nižje je na desni steni ozka ožina. Čez sta šla samo Tjaž in Lovro, jaz sem sicer poskusil, a sem se nekajkrat zataknil in udaril, da sem na koncu obupal. Malo naprej je bila na desni steni še ena ožina, skozi katero sem šel – sledilo je nadaljevanje, a bilo je preozko zame. Potem smo šli naprej do dela, ki je v bistvu ena dolga ožina z malo dvoranicami. Bilo je zelo blatno in tudi ozko. Na koncu smo še pogledali za kakšno nadaljevanje, a se nam ni zdelo ravno obetavno.\n\n![Bili smo kot palčki.](https://jknm-novice.s3.eu-central-003.backblazeb2.com/jamarski-vikend-05-12-2019/03_kot_palcki_01.jpg)\n\nKo smo prišli nazaj, smo pojedli kosilo. Bil je pomfrit, solata in pohančki. Zelo nam je pasalo in potem smo bili še malo za računalnikom. Kmalu smo odšli domov in to je bil konec prekrasnega jamarskega vikenda.\n\n<b>Žiga Remih</b>\n\n30. novembra 2019 sva odšla z bratom prespati k dedku od Tjaža Bučarja. Takoj, ko sva z bratom prišla tam, smo šli kopati eno jamo, ker predvidevamo, da se nadaljuje. Po končanem delu smo se najedli z vafli in kmalu odšli spat.\n\nNaslednji dan smo se zbudili že zgodaj, ker smo odšli v pihalnik, ki ga je odkril Zdravko in njegov sin Črt. Ta jama je bila zelo lepa in je imela veliko ožin in ko smo šli gor, smo bili zelo utrujeni, ker se je na izhodu Zdravko zataknil. Imeli smo se zelo lepo in upamo, da se še kdaj tako dobimo.\n\n![Blatni po obisku jame.](https://jknm-novice.s3.eu-central-003.backblazeb2.com/jamarski-vikend-05-12-2019/04_blatni_po_obisku_jame.jpg)\n\n<b>Lovro Remih</b>"
  },
  {
    "id": 532,
    "markdown": "# Brezno Beli in Vrbovška podcestnica\n\nZgodba o breznu Beli se je začela pred dobrim tremi tedni. Tonijev prijatelj, Tomaž Lavrih – Beli je  odpeljal Tonija do vhoda tedaj neznanega brezna  nedaleč od počitniškega naselja v Vrbovcu. Kdor pozna Tonija, ta ve, da mu žilica ni dala miru in kmalu je iz njega prisopihal s kapitalnimi rogovi. Ves presrečen je pošiljal slike direktorju (beri Zdravcu), Tomu, pa še komu in jih (nas) klical, da je v jami nadaljevanje in da kamen pada najmanj 30 metrov, ampak je ozko. In kdor še bolj pozna Tonija, ta tudi ve, da se bo lotil širjenja in to se je tudi zgodilo. Na »srečo« pa je bila ožina bolj zahtevna, kot je sprva kazalo.\n\n![Toni in Tomaž s kapitalnimi rogovi.](https://jknm-novice.s3.eu-central-003.backblazeb2.com/brezno-beli-in-vrbovska-podcestnica-05-02-2020/slika_1.jpg)\n\nDne 26.1.2020 je bila sklicana akcija z namenom nadaljevanja širjenja ožine. Udeležbo sta poleg Tonija potrdila še Zdravko in Borivoj, sam sem se opravičil. Zagodel jo je dež, Toni je akcijo odpovedal. V popoldanskem času mu pošljem sporočilo, če nad kočevskim že sije sonce. Odgovor: »Tome, jst grem v jamo, me bodo prijatli čuval«. In kdor pozna mene, ve … Domenila sva se, da me počaka in da greva skupaj in tako se je zgodilo. Tako sva na akciji prebila ožino pod podorom, vendar sva se zaradi nevarnosti, katero je nakazoval podor in neustrezne opreme odločila, da se na tej točki ustaviva in prehod v nove dele prestavimo za en teden. Ocena, kamen pada med 30 in 40 metrov.\n\n![Andrej na vhodu v brezno Beli. Foto: Jože Tomšič.](https://jknm-novice.s3.eu-central-003.backblazeb2.com/brezno-beli-in-vrbovska-podcestnica-05-02-2020/slika_2.jpg)\n\nTako smo se to nedeljo, 2.2.2020 ponovno zbrali pred vhodom v Beli. Akciji se pridružita še Andrej in Boro. Na samo delovišče smo se odpravili prvi trije zapisani, Borivoj pa se je odpravil raziskovati nov objekt (zapis v nadaljevanju).\n\n![Toni na prehodu. Foto: Jože Tomšič.](https://jknm-novice.s3.eu-central-003.backblazeb2.com/brezno-beli-in-vrbovska-podcestnica-05-02-2020/slika_3.jpg)\n\nTako smo na akciji naredili varen prehod v podoru nad ožino, ki smo jo razširili na prejšnji akciji. Ker podora nismo mogli v celoti sanirati in je bila nevarnost pri večjemu številu prehodov še prisotna, smo se odločili, da spust v nove dele opravi samo Andrej. V kolikor bi naleteli na nadaljevanje, bi podor  zavarovali z železno konstrukcijo. Po ožini sledi lepo sprano brezno globine 30 metrov, brezno se nadaljuje v rahli poševnini, sledi 5 metrsko brezno, ki se zapre s sigo. Na nadaljevanje Andrej ni naletel, prepih ni bil zaznan, brezno smo razopremili. Izmerjena globina 40 metrov. Gre za stopenjsko brezno, nastalo v poki v smeri 331°. Mešani občutki, pa vendar, ena jama več.\n\n![Skupinska pred vhodom v Beli. Foto: Tomaž Lavrih – Beli.](https://jknm-novice.s3.eu-central-003.backblazeb2.com/brezno-beli-in-vrbovska-podcestnica-05-02-2020/slika_4.jpg)\n\nNedaleč stran je Borivoj raziskoval nov objekt, ki ga je prisrčno poimenoval Vrbovška podcestnica. Sledi zapis Borivoja: Domačin Beli pokaže novo brezno, ki se odpira nad zadnjo hišo v naselju Vrbovec in je le 6 m pod cesto. Vhod je velik 2 x 2 m. Z vrha je disto pokazal, da je dno v globini 16 m. A se je že z vrha videlo, da so na dnu smeti. Spustil sem se na \"dno\" ter ugotovil, da sem stopil na velikanski kup smeti in odpadkov. Brezno se je razširilo na 7 m. Po strmem  \"podoru\" iz smeti se proti zahodu spustimo dobrih 10 m, kjer se brezno konča v globini 24 m. Pregledal sem še 12 m dolg stranski rov. Brezno je tudi zasigano. Med smetmi, ki jih je za vsaj 30 m3, so štedilniki, sodi, gradbena stolarija, kad, steklena volna, avtodeli, celo karoserija Jugota, plastika, pločevinke, železo, vrečke polne in prazne … Smeti so stare, kaže da v brezno ne odmetavajo več.\n\n![Yugo. Foto: Borivoj Ladišić.](https://jknm-novice.s3.eu-central-003.backblazeb2.com/brezno-beli-in-vrbovska-podcestnica-05-02-2020/slika_5.jpg)\n\nIn seveda, kdor najbolje pozna Tonija in njegove prijatelje, ta ve, da lačen se pa ne gre iz Kočevskega. So napekli, kot da je dolenjski jamarki tabor in da tri dni nismo nič jedli. Prijazen klepet ob dobrem vzdušju in lepem vremenu je zašepetal \"kmalu spet\".\n\n![Izmučeni! Foto: Jože Tomšič.](https://jknm-novice.s3.eu-central-003.backblazeb2.com/brezno-beli-in-vrbovska-podcestnica-05-02-2020/slika_6.jpg)\n\nIn še kratek video zapis:\n\n<video align=\"center\" src=\"https://www.youtube.com/embed/7_f6moZN-7s?start=1s\" width=\"80%\" isUpload=\"true\" />\n\nGostoljubje sta nudila Tomaž Lavrih – Beli in Alja Kusold.\n\nJamarili smo Toni Prijatelj, Borivoj Ladišić, Andrej Gašperič in Jože Tomšič."
  },
  {
    "id": 526,
    "markdown": "# Čaganka - Prvonovembrski tabor 2019\n\nLetos se je tako poklopilo, da sta bila četrtek in petek praznična, tridnevnega prvonovembrskega tabora pri Čaganki pa se je udeležilo 25 jamarjev!\n\nV četrtek zgodaj dopoldne, ko smo se začeli zbirati, je seveda deževalo! Napeli smo cerado pred bivakom in nad kuriščem (ker golaž se dolgo cmari), potem sem pa moral iz toplega bivaka skoraj nagnati najprej Remiha in Anžija, da sta se odpravila proti dnu Čaganke, kjer sta nameravala preživeti dva dni in v Kalahariju kopati nadaljevanje, malo kasneje pa še Tičarja, Žekija, Daliborja in Boškota, ki so se odpravili v Južni rov, kjer se je Tičar namenil v različnih dvoranah pobirati vzorce zemlje, da bo napravil nekakšno raziskavo. Saj vsega nisem razumel, me je vmes, ko je razlagal, da bodo poskusili ugotoviti, kdaj so tisti vzorci zemlje nazadnje videli svetlobo ter s kakšnimi raziskavami se to ugotovi, začela peči glava, ampak ko bo to enkrat narejeno, bomo menda vedeli, koliko stara je Čaganka.\n\n![Prva na dno na tlako v Kalahari.](https://jknm-novice.s3.eu-central-003.backblazeb2.com/caganka-prvonovembrski-tabor-2019-05-11-2019/1.jpg)\n\n![Ekipa za nabiranje zemlje v Južnem rovu.](https://jknm-novice.s3.eu-central-003.backblazeb2.com/caganka-prvonovembrski-tabor-2019-05-11-2019/2.jpg)\n\nVmes so prišli še člani JK Krka, ki so imeli sicer svojo akcijo, a bi morali do jame po dežju predolgo hoditi in so se raje kar k nam pripeljali. Štirje so se v Čaganko odpravili malo mišice pretegnit, ostali so pa meni pomagali lupiti in rezati čebulo za golaž. Kar 5 kg smo jo morali narezati, saj smo imeli prav toliko kilogramov govedine. Golaž se je kuhal, so mu pomagali Jasna, Tjaša in Ana, ljudje so prihajali, urejali in pripravljali smo tabor, še prehitro se je znočilo.\n\n![Krkaši kondicirat, nekam pod 70 metrco.](https://jknm-novice.s3.eu-central-003.backblazeb2.com/caganka-prvonovembrski-tabor-2019-05-11-2019/3.jpg)\n\nPonoči so začeli počasi iz jame prihajati, ravno ko je bil golaž kuhan, polnih želodcev smo potem sedeli pri ognju kar pozno v noč kljub dežju.\n\n![Dalibor pravi, da je Čaganka naporna.](https://jknm-novice.s3.eu-central-003.backblazeb2.com/caganka-prvonovembrski-tabor-2019-05-11-2019/4.jpg)\n\n![Golaž je bil za prste polizat.](https://jknm-novice.s3.eu-central-003.backblazeb2.com/caganka-prvonovembrski-tabor-2019-05-11-2019/5.jpg)\n\n![Toliko jamark že dolgo ni bilo na taboru.](https://jknm-novice.s3.eu-central-003.backblazeb2.com/caganka-prvonovembrski-tabor-2019-05-11-2019/6.jpg)\n\nOkoli dveh zjutraj sta se iz bivaka skoraj pol kilometra pod površjem javila Anži in Remih, da sta končala s tlako, da samo še nekaj pojesta, potem se pa spravita v spalke. Površinski jamarji smo se nato pa tudi počasi odpravili v postelje …\n\nV petek se je ekipa še povečala, so malo pred deveto prišli Uroš, Kaco, Črt in Manca, da se lotimo Jame pri vlaki, ki je vsako leto edina tam okoli prepihana, a se dela seveda nismo takoj prijeli. Najprej smo zajtrkovali, kakopak. Jajca s hrenovkami, sirom in polento.\n\nŽekija in Tičarja smo kot zamenjavo Anžiju in Remihu poslali proti dnu, ostali smo se pa v Jamo ob vlaki zapodili in garali, ko da smo plačani. Pomagali smo si z električnim vitlom, kakšnih 30 polnih sodov smo dvignili, preden smo se na kosilo odpravili. Ja, uganili ste, za kosilo smo jedli makaronflajš. Smo v golaž le malo vode dolili, par juh iz vrečke, par kilogramov makaronov in polento in je bilo okusno za prste polizat. Potem smo se nekateri spet na tlako podali, večina jih je pa ob ognju obsedela, so Klemi, Tico in Grdin prišli nejamarski program vodit.\n\n![Jamo ob vlaki smo poglabljali z vitlom.](https://jknm-novice.s3.eu-central-003.backblazeb2.com/caganka-prvonovembrski-tabor-2019-05-11-2019/7.jpg)\n\n![Bolj lene smo z vitlom tudi spuščali.](https://jknm-novice.s3.eu-central-003.backblazeb2.com/caganka-prvonovembrski-tabor-2019-05-11-2019/8.jpg)\n\n![Po dva sta garala in lomila kamenje.](https://jknm-novice.s3.eu-central-003.backblazeb2.com/caganka-prvonovembrski-tabor-2019-05-11-2019/9.jpg)\n\nOb šestih popoldne sta vsa blatna mimo nas iz Čaganke prišla Remih in Anži, nas, ki smo delali ob vlaki, je pa šele okoli devetih zvečer lakota k bivaku odnesla. Na vratovino in klobase nad žerjavico, za kar je skrbel Grdin. Potem pa žurka, da ni za povedat, ko da je bil Dan republike, ne pa Dan spomina na mrtve!\n\nOkoli dveh zjutraj sta se po jamskem telefonu javila Tičar in Žeki, da sta zaključila z delom, da se odpravljata v spalki, mi zunaj smo pa kakopak še malo potegnili.\n\nZa zajtrk smo imeli palačinke, ki jih je spekla Ana. Potem so nekateri pospravljali in pomivali posodo, nekateri so se počasi domov odpravljali, nekaj se nas je pa še enkrat v Jamo ob vlaki zapodilo in smo garali skoraj do noči. Itak smo morali počakati na par, ki se je mučil priti na površje.\n\n![Kaj kamenje, gromozanske skale!](https://jknm-novice.s3.eu-central-003.backblazeb2.com/caganka-prvonovembrski-tabor-2019-05-11-2019/10.jpg)\n\n![Palačinke pri bivaku niso več redkost.](https://jknm-novice.s3.eu-central-003.backblazeb2.com/caganka-prvonovembrski-tabor-2019-05-11-2019/11.jpg)\n\nOkoli sedmih zvečer sta prisvinjala, smo jima spekli klobase, pivo odprli, potem smo se pa domov odpeljali. Tridnevni tabor Čaganka se je končal. Uspešno! Bo šlo povsod naprej, le še delati bo treba. Kar pa znamo. Ko 25 ljudi skupaj stopi, ne more biti slabo!\n\n![Tjaša je bila pridna tudi na površju.](https://jknm-novice.s3.eu-central-003.backblazeb2.com/caganka-prvonovembrski-tabor-2019-05-11-2019/12.jpg)\n\nJamo ob vlaki smo poglobili skoraj na 10 metrov, kar se morda ne sliši veliko, a je kar prostorna in je bilo ogromno dela, v Kalahariju pa so garači perspektiven rov podaljšali za kakšnih 5 metrov. Spet, morda se ne sliši veliko, a so morali najprej skoraj pol kilometra v globino, da so sploh do delovišča prišli, tam pa v ozki špranji kopati, da so jo naredili prehodno za človeka. Prepih je, torej bo šlo!\n\n![Čaganka še vedno umaže!](https://jknm-novice.s3.eu-central-003.backblazeb2.com/caganka-prvonovembrski-tabor-2019-05-11-2019/13.jpg)\n\nDamijan Šinigoj, Anže Tomšič, Tomaž Žekar, Jure Tičar, Jasna Šinigoj, Tjaša Božič, Ana Heij, Julian Heij, Mitja Remih, Črt Bučar, Uroš Mervič, Klemen Mihalič, Tomaž Grdin, Davorin Kacin, Matija Gašperšič, Manca Della Schiava, Jani Perovšek, Maja Lokar, Robi Marn, Dalibor Debartoli, Boško Mihelič, Irena Hren, Žan Jakob Stariha, Leopold Bregar, Tone Krka."
  },
  {
    "id": 524,
    "markdown": "# Čaganka - tridnevni tabor 2019\n\nZ Remihom in mladički smo že v petek popoldne v bivak skočili, da pripravimo za mini vikend predšolski predizpitni čagankarski tabor. Zjutraj smo zgodaj vstali, saj so prišli kandidati za jamarje in jamarje pripravnike iz Jamarskega kluba Krka, da še malo potrenirajo v Stropnici pred republiškimi jamarskimi izpiti.\n\nŽan je najprej osje gnezdo na podstrešju bivaka uničil, da so imeli zvečer kje spati, Robi je postavil anteno, da smo imeli odprt wi-fi pri bivaku, potem smo se pa v Stropnico zapodili, da so se malo spotili. Remih je z mladički eno novo širil, so se tudi matrali, mesnine na ogenj smo vrgli že pozno popoldne, ko nam je krepko krulilo. Polnih želodcev smo potem pa še v tri stopnje Čaganke skočili za dobro vago! Z vsemi tremi otroki vred! Dol smo jih spustili, gor so pa potem ko mladi mački sami plezali in prehitevali kandidate za jamarske čine …\n\n![Najprej smo razosili podstrešje.](https://jknm-novice.s3.eu-central-003.backblazeb2.com/caganka-tridnevni-tabor-2019-04-09-2019/1najprej_smo_razosili_podstresje.jpg)\n\n![Potem smo se pripravljali na izpite JZS v Stropnici.](https://jknm-novice.s3.eu-central-003.backblazeb2.com/caganka-tridnevni-tabor-2019-04-09-2019/2potem_smo_se_pripravljali_na_izpite_jzs_v_stropnici.jpg)\n\n![Tudi prehod čez vozel.](https://jknm-novice.s3.eu-central-003.backblazeb2.com/caganka-tridnevni-tabor-2019-04-09-2019/3tudi_prehod_cez_vozel.jpg)\n\n![Potem smo postavili brezžično omrežje.](https://jknm-novice.s3.eu-central-003.backblazeb2.com/caganka-tridnevni-tabor-2019-04-09-2019/4potem_smo_postavili_brezzicno_omrezje.jpg)\n\n![Najmlajši člani so skočili do tretjega brezna v Čaganki.](https://jknm-novice.s3.eu-central-003.backblazeb2.com/caganka-tridnevni-tabor-2019-04-09-2019/5najmlajsi_clani_so_skocili_do_tretjega_brezna_v_caganki.jpg)\n\n![Ker nas je bilo veliko, smo spali tudi v gozdu ob bivaku.](https://jknm-novice.s3.eu-central-003.backblazeb2.com/caganka-tridnevni-tabor-2019-04-09-2019/6ker_nas_je_bilo_veliko_smo_spali_tudi_v_gozdu_ob_bivaku.jpg)\n\nZunaj smo bili malo pred polnočjo, potem nekaj mesnin, nekaj tekočin in so otroci popadali v postelje, ostali pa tudi kmalu za njimi.\n\n![Modne smernice v jamarstvu se spreminjajo.](https://jknm-novice.s3.eu-central-003.backblazeb2.com/caganka-tridnevni-tabor-2019-04-09-2019/7modne_smernice_v_jamarstvu_se_spreminjajo.jpg)\n\nV nedeljo zjutraj so se pa še ostale moči zgrnile do nas in začelo se je resno delo. Vseh skupaj nas je bilo 28! Odpirali smo spet jamo ob vlaki, kar je zares mukotrpno delo, pomagali smo si z električnim vitlom. Po kakšnem metru smo končno naleteli na nekaj zemlje, ki pa je verjetno zaprla špranje med kamni, ker kar nenadoma ni bilo več prepiha. Kar nam je malce veselja vzelo, a sem prepričan, da bo že prvi dež jamo spet odprl in bo spet veselje. Kamne iz jame smo s samokolnico vozili do bivaka, kjer smo jih drobili z macolami, da ne bomo imeli blata na dvorišču. Velik del moči se je pa zapodil malo proč v gozd, kjer so par dni prej sekali in ogromno vej pustili na tleh, ki so jih narezali na metre, znosili do ceste, Zdravko jih je pa k bivaku vozil. Zima zdaj lahko pride, res!\n\n![Največ dela smo imeli z odpiranjem jame Ob vlaki.](https://jknm-novice.s3.eu-central-003.backblazeb2.com/caganka-tridnevni-tabor-2019-04-09-2019/8najvec_dela_smo_imeli_z_odpiranjem_jame_ob_vlaki.jpg)\n\n![Izvlečene kamne pa smo drobili pred bivakom.](https://jknm-novice.s3.eu-central-003.backblazeb2.com/caganka-tridnevni-tabor-2019-04-09-2019/9izvlecene_kamne_pa_smo_drobili_pred_bivakom.jpg)\n\n![Pripravili pa smo tudi drva za zimo.](https://jknm-novice.s3.eu-central-003.backblazeb2.com/caganka-tridnevni-tabor-2019-04-09-2019/10pripravili_pa_smo_tudi_drva_za_zimo.jpg)\n\nKer je bilo vmes enkrat za spremembo veliko žensk, se je ves čas tudi kuhalo in pomivalo posodo (tudi od kakšnih prejšnjih akcij, kakopak), a ker smo emancipirani, so morale potem tudi drva nositi in pri jami pomagati. Pri nas ne šparamo nobenega …\n\n![Vseh nas je bilo 28.](https://jknm-novice.s3.eu-central-003.backblazeb2.com/caganka-tridnevni-tabor-2019-04-09-2019/11vseh_nas_je_bilo_28.jpg)\n\nŽe krepko proti poznemu popoldnevu smo še enkrat jedli, potem pa pospravili.\n\n![Lačni nismo bili.](https://jknm-novice.s3.eu-central-003.backblazeb2.com/caganka-tridnevni-tabor-2019-04-09-2019/12lacni_nismo_bili.jpg)\n\nTaborili: Mitja, Lovro in Žiga Remih, Tjaž Bučar, Žan Stariha, Irena Hren, Saša Senica, Maja Lokar, Robi Maren, Uroš Mervič, Ana Heij, Črt Bučar, Zdravko Bučar, Dejan Šenet, Matija Gašperšič, Jože Tomšič, Vida Tomšič, Primož Zore, Klemen Mihalič, Jera Majzelj, Damijan, Maks, Lenart, Monika in Marijan Šinigoj, Jasna Šinigoj, Andrej Gašperič, Davorin Kacin."
  },
  {
    "id": 525,
    "markdown": "# Baltik s Poljsko\n\nLetos avgusta sva z Angelco obiskala baltske države Estonijo, Latvijo, Litvo ter Poljsko. Baltske države ter dobršen del Poljske so nižinski predeli. Najvišji vrh na Baltiku je hrib z višino 318 metrov. V Latviji sva obiskala Siguldo – to je najbolj obiskana počitniška destinacija v državi, imenovana tudi latvijska Švica. Manjše hribovito območje, kjer se odpirajo tudi 3 jame, edine v baltskih državah. Nastale so v vznožju hriba, ki ga gradijo mehke kamenine. Tu zasledimo številne podpise, spraskane v kamnini. Jame so kratke – to so vodni izviri.\n\n![Tudi netopir je bil relikvija v neki cerkvi v Talinu, Estonija.](https://jknm-novice.s3.eu-central-003.backblazeb2.com/baltik-s-poljsko-22-10-2019/slika_1.jpg)\n\n![Narodni park Lahemaa, Estonija. Slap sredi nepreglednih ravnic.](https://jknm-novice.s3.eu-central-003.backblazeb2.com/baltik-s-poljsko-22-10-2019/slika_2.jpg)\n\n![Pod slapom, ki je visok 8 metrov.](https://jknm-novice.s3.eu-central-003.backblazeb2.com/baltik-s-poljsko-22-10-2019/slika_3.jpg)\n\n![Prazgodovinska naselbina, Estonija.](https://jknm-novice.s3.eu-central-003.backblazeb2.com/baltik-s-poljsko-22-10-2019/slika_4.jpg)\n\n![Sigulda, Latvija. Pred vhodom v največjo jamo. Številni podpisi v steni ob vhodu.](https://jknm-novice.s3.eu-central-003.backblazeb2.com/baltik-s-poljsko-22-10-2019/slika_5.jpg)\n\n![Podpisi v steni ob potoku, ki priteče iz največje jame.](https://jknm-novice.s3.eu-central-003.backblazeb2.com/baltik-s-poljsko-22-10-2019/slika_6.jpg)\n\n![V notranjosti največje jame.](https://jknm-novice.s3.eu-central-003.backblazeb2.com/baltik-s-poljsko-22-10-2019/slika_7.jpg)\n\n![Na koncu jame priteče pod steno potok.](https://jknm-novice.s3.eu-central-003.backblazeb2.com/baltik-s-poljsko-22-10-2019/slika_8.jpg)\n\n![Nedaleč stran se odpira druga jame, ki je nekoliko krajša. Tudi ta jama je izvirna. Na koncu jame se spusti stena do vode.](https://jknm-novice.s3.eu-central-003.backblazeb2.com/baltik-s-poljsko-22-10-2019/slika_9.jpg)\n\n![Zadnja in najmanjša jame je tudi izvirna. Vhod je precej zamočvirjen in zaraščen.](https://jknm-novice.s3.eu-central-003.backblazeb2.com/baltik-s-poljsko-22-10-2019/slika_10.jpg)\n\nBaltik s Poljsko sva obiskala Angelca Pajk in Borivoj Ladišić."
  },
  {
    "id": 528,
    "markdown": "# Miklavževanje pri Mojem dihalniku\n\nV nedeljo, takoj za Miklavžem (naj omenim, da je bila lepa in sončna), smo se zbrali na Grč vrhu. Namen je bil razviden iz Tomovega povabila – v pravih jamskih razmerah preveriti učinkovitost rušilnega kladiva. Električno rušilno kladivo, štemarco po domače, smo kupili, ker so v določenih objektih odpovedale vse druge metode za širjenje ožin. Pred štirinajstimi dnevi sta Andro in Tom z udarnim kladivom zelo uspešno širila vhode na Grč vrhu, pa smo rekli, bomo poizkusili še v Mojem dihalniku.\n\n![Posvet pred dihalnikom.](https://jknm-novice.s3.eu-central-003.backblazeb2.com/miklavzevanje-pri-mojem-dihalniku-09-12-2019/20191208_092555_posvet_pred_dihalnikom_01.jpg)\n\nZjutraj sta Tom in Andro pripravila nov klubski agregat, zakurila ogenj in pripravila vse ostalo, tako da je ob rani 9. uri akcija že polno stekla. V Moj dihalnik so Kaco, Andro in Tom spusti rušilno kladivo ter se lotili dela. Na površju je agregat kar pošteno stokal, tako da je zunanjemu delu ekipe bilo dano vedeti, kaj se v jami dogaja. Iz 20 m globokega brezna se itak nič ne sliši.\n\nSeveda zunanja ekipa ne bi bila kar tako, če se ne bi lotila dela. Če sem odkrit, se je dela lotil podmladek Žiga, Lovro in Tjaž, ki so iz bližnjega odprtega vhoda odstranjevali zemljo in drobir. Vhodu so tudi dali ime ŽLT, če bo kdaj jama.\n\n![ŽLT.](https://jknm-novice.s3.eu-central-003.backblazeb2.com/miklavzevanje-pri-mojem-dihalniku-09-12-2019/20191208_093239_zlt.jpg)\n\nPo dobri uri mučenja agregata je iz podzemlja prišel ukaz STOP. Izklopili smo agregat, potegnili kabel ven in čakali. Iz brezna je prišel Kaco s koncem vrvi, s katerim smo na svetlo potegnili 16 kg težko štemarco. Še vedno ni bilo nič jasno, zakaj tako na hitro konec, samo priporočilo, naj poizkusimo v ŽLT z razbijanjem kamnov. Anži in Mitja sta začela nabijati po kamnih, ki so pokali in se drobili kot pred dvema tednoma. Malo je sicer nagajala špica, ki je bila že rahlo zaobljena, ampak to je malenkost. Po prihodu Toma in Andra iz dihalnika pa je le prišla resnica na dan. Na dnu dihalnika je skala tako trda, da je kladivo samo odskakovalo in bilo nobenega pravega efekta, no pa še hrupno je bilo za ponoret in kadilo se je …\n\nStaknili smo glave in strokovno ugotovili, da je zunaj skala že razpokana in načeta zaradi zmrzali, zato je delo s kladivom enostavno – v jami, kjer je kompaktna skala, pa žal rušilno kladivo ni dovolj učinkovito.\n\n![Moj dihalnik.](https://jknm-novice.s3.eu-central-003.backblazeb2.com/miklavzevanje-pri-mojem-dihalniku-09-12-2019/20191208_092902_moj_dihalnik.jpg)\n\nSeveda akcije ni bilo konec. Anži, Mitja in podmladek so šli v Moj dihalnik postrgat drobir, Tom in Kaco sta z udarnim kladivom širila ŽLT, Andro pa je odšel domov. Prišla sta še Tomaž in Hana, kasneje pa še Vida in Maxinne, no Arona bi kmalu ne omenil.\n\nŽerjavke je bilo dovolj, zato se je zunanja ekipa lotila, kot pravi naš pisatelj švicanja klobas, in pregrevanja sira, tako da je bilo hrane in pijače več kot dovolj za obe ekipi. Med malico smo izvedeli , da se je v Mojem dihalniku spet pojavila odprtina, tako da bo mogoče klasično širjenje. ŽLT pa bo žal še morala pokazati svoje atribute.\n\nMiklavževali smo Jože Tomšič, Andrej Gašperič, Anže Tomšič, Davorin Kacin, Mitja Remih, Žiga Remih, Lovro Remih, Zdravko Bučar, Tjaž Bučar, Vida Tomšič in Maxinne Hodnik."
  },
  {
    "id": 529,
    "markdown": "# Čaganka - leto 2020 bo njeno leto\n\nLeto 2020 bo leto Čaganke, smo se odločili v našem jamarskem klubu in potrudili se bomo, da jo nategnemo do globine (vsaj) 500 m, do katere nam že nekaj let manjka le nekaj metrov. Nekdo, ki v jami še ni bil, si verjetno predstavlja, da teh nekaj metrov pač ne predstavlja velikega problema, a na žalost ga. Na vsaki akciji na dnu se krepko dela in odkoplje par metrov rova. Ni veliko? Potrebno je priti na globino 450 m, kjer imamo bivak, skozi vse ožine in meandre in blato in vodo, več kot sedem, osem ur v tistem blatu in ozkem prostoru ne moreš delati, potem pa še par urno crkovanje proti površju. Z vso težko robo, ki je potrebna v jami!\n\nA imamo načrt. Vsak mesec v 2020 vsaj ena akcija, s podporo na površju, pa vsaj trije veliki tabori s povabilom vsem jamarjem, ki bodo voljni priti. In bomo povrtali tistih par manjkajočih metrov, ni vrag!\n\nNavdušenje je bilo tako veliko, da smo že takoj po božiču organizirali še zadnjo nekajdnevno akcijo. Ki pa je bila celo mednarodna, sta prišla dva avstrijska jamarska reševalca, Benjamin in Paul, pogledat, če je Čaganka res tako čarobna, kakor sem jima pripovedoval na skupni vaji! Še Potrpin iz jamarske reševalne si je prišel kondicijo okrepit pred koncem leta, pa domači seveda: Žekar, Ana, Jasna, Grdin, Remih in jaz. Avstrijca z velikim kombijem so v nočni hosti na poti proti Čaganki blizu hrvaške meje seveda zaustavili naši policisti, menda je bilo kar dramatično, z lučkami, sta morala na zemljevidu na telefonu pokazati, kam gresta, ker povedati itak nista znala. In so ju spustili, čeprav, tehnično gledano, sta prišla v našo malo državico delat!\n\n![Močni zajtrki so nujni za resno jamarstvo.](https://jknm-novice.s3.eu-central-003.backblazeb2.com/caganka-leto-2020-bo-njeno-leto-05-01-2020/1.jpg)\n\nMednarodna ekipa reševalcev se je napotila v Južni rov pogledati, kako smo ga odkopali in kako je lep, z Žekarjem sva se pa za njimi v jamo podala, da žico za jamski telefon zamenjava. To je tudi del načrta za operacija Čaganka -500, olajšati si delo in ga narediti bolj varnega! Komunikacija s podzemljem, ki je zdaj zaradi milijon krat štukane žice občasno pešala, je ključna. Z novo žico bo pa spet brezhibna!\n\n![Potegnili smo novo žico za jamski telefon.](https://jknm-novice.s3.eu-central-003.backblazeb2.com/caganka-leto-2020-bo-njeno-leto-05-01-2020/2.jpg)\n\n![Raziskovali najbolj skrite kotičke Čaganke.](https://jknm-novice.s3.eu-central-003.backblazeb2.com/caganka-leto-2020-bo-njeno-leto-05-01-2020/3.jpg)\n\nSva mislila, da bova hitra, da se s kolegi dobimo v bivaku v Severnem rovu na 250 metrih, a nama je šlo počasi. Staro žico sva rezala, novo pa napeljevala po pravilih, umikala sva jo od smeri plezanja, da ne bo motila in se trgala, kar je pa kar čas jemalo! Sva bila šele pri drugem dvesto metrskem kolutu žice, ko sva srečala kolege na poti ven. Saj so pohvalili našo jamo in pridnost v Južnem rovu, a v isti sapi že protestirali, da je plina v bivaku v Severnem rovu zmanjkalo in da si niso mogli privoščiti obljubljene kave! Sem jim obljubil, da naslednjič, ko pridejo, plin zagotovo bo in kava tudi in so se ven napotili, midva pa še bolj v globine. Malo pred bivakom, ko bi morala načeti že tretji kolut žice, se je pa lakota oglasila, želodca sta zakrulila. In sva se odločila, da kar ven odbrziva, hrani naproti.\n\nJasna in Ana sta vrhunsko večerjo naredili, po večerji pa spet debata ob ognju, čeprav je bilo kar nekaj stopinj pod lediščem. Je Benjamin, ki še nima 30 let, pohvalil našo luknjo in ponosno povedal, da mu je kljub blatu kar šlo, da so bili zunaj že v treh urah in da ni nič zmatran in da gre lahko takoj še enkrat dol, potem pa do konca spil pivo in padel v posteljo. Mu nisem povedal, da sva z Žekarjem za isto pot potrebovala le uro in deset minut …\n\nAvstrijca sta se po kosilu proti domu odpravila, Jasna in Ana v Čaganko po dodatno kondicijo, Žekar na prednovoletni potop v Kočevsko jezero (beri: oprat se), s Potrpinom sva pa Jamo ob vlaki poglabljala, ki obljublja, da se morda s kaminom Game Over kdaj sreča.\n\n![Ženska\nsekcija je nabirala kondicijo.](https://jknm-novice.s3.eu-central-003.backblazeb2.com/caganka-leto-2020-bo-njeno-leto-05-01-2020/4.jpg)\n\nZa večerjo je bil spet poln bivak, sta nas obiskala še Jani in Saša, ki sta blatarila nekje v bližini, smo se v postelje spet spravili, ko so petelini kikirikali, vstali pa že kmalu potem. Sta se namreč Grdin in Remih namenila v kamin Game Over pomeriti in pofotkati, kar smo letos raziskali, kakšno urico za njima sva se pa tudi midva z Žekarjem v temo podala, da dokončava s tistim kablom. Spet je šlo kar počasi, a ko sva končno prišla do bivaka (še vedno ni bilo plina in posledično kave!), sva preskusila zvezo in deluje odlično. Smo se z Jasno in Ano slišali, kot bi sedeli za sosednjo mizo!\n\n![Grdinova lepa iz kamina Game Over.](https://jknm-novice.s3.eu-central-003.backblazeb2.com/caganka-leto-2020-bo-njeno-leto-05-01-2020/5.jpg)\n\n![Benjaminova lepa iz Južnega rova.](https://jknm-novice.s3.eu-central-003.backblazeb2.com/caganka-leto-2020-bo-njeno-leto-05-01-2020/6.jpg)\n\nZunaj nas je spet pričakal ogret bivak in okusna večerja, potem so pa vsi domov odšli, le jaz sem dolgo v noč prijatelja čakal, da sta se iz kamina vrnila. Povsem mokra in blatna in utrujena, a zadovoljna, sta namerila kar nekaj novih metrov.\n\n![Med enim in drugim in tretjim spustom se je morala oprema posušiti.](https://jknm-novice.s3.eu-central-003.backblazeb2.com/caganka-leto-2020-bo-njeno-leto-05-01-2020/7.jpg)\n\n![Čaganka je bila kar mokra in blatna.](https://jknm-novice.s3.eu-central-003.backblazeb2.com/caganka-leto-2020-bo-njeno-leto-05-01-2020/8.jpg)\n\n![Predvsem v kaminu.](https://jknm-novice.s3.eu-central-003.backblazeb2.com/caganka-leto-2020-bo-njeno-leto-05-01-2020/9.jpg)\n\n![Žico, ki je bila nekaj let v jami, bomo uporabili v druge namene. Še ne vemo, katere.](https://jknm-novice.s3.eu-central-003.backblazeb2.com/caganka-leto-2020-bo-njeno-leto-05-01-2020/10.jpg)\n\nNovo leto je Čaganka dočakala prazna, enkrat za spremembo, a dolgo ne bo, saj se že v teh dneh z Žekarjem odpravljava za nekaj dni na dno kopati. Ker če imamo načrt, poglobiti našo najglobljo jamo, se ga pač moramo držati, mar ne?!\n\nAna Heij, Jasna Šinigoj, Tomaž Žekar, Tomaž Grdin, Mitja Remih, Damijan Potrpin, Benjamin Pretterhofer, Paul Karoshi, Saša Senica in Jani Prelovšek."
  },
  {
    "id": 530,
    "markdown": "# Rugarsko brezno\n\nPoklical me je jamarski kolega Tom, katerega klic sem vedno vesel, saj je takrat zagotovo čas za kakšen jamarski podvig. Sporočil je, da sta na Kočevskem Rogu, natančneje blizu Jame v Rugarskih klancih, Boro in Toni pred kratkim odprla vhod v novo brezno ter povabila zainteresirane, da se udeležimo nadaljnjega raziskovanja. Po dobrem mesecu jamarske neaktivnosti sem povabilo z veseljem sprejel. Pridružil se nam je tudi \"direktor\" Zdravko. Dogovorili smo se za nedeljo, 12. januarja 2020.\n\n![Toni preverja vhod. Foto Davorin Kacin.](https://jknm-novice.s3.eu-central-003.backblazeb2.com/rugarsko-brezno-14-01-2020/img_20200112_093051_toni_preverja_vhod.jpg)\n\nNa lokaciji ob vhodu v brezno, kjer nas je Toni pričakal s kavo in čajem, smo se zbrali okoli 9-ih. Tom je pričel z opremljanjem, za njim pa smo se vsi prisotni eden za drugim odpravili v podzemlje. Po vhodnem 19 m breznu se jama v več stopnjah nadaljuje do globine 46 m. Na dnu stopenjskih brezen se v smeri jug nadaljuje z rovom dolžine 7 m, v smeri sever pa z rovom dolžine 23 m. Bi bilo pa jamo primernejše imenovati Enigma namesto Rugarsko brezno, saj na dnu nismo bili prvopristopniki. V severnem rovu je bilo namreč v ilovici opaziti odtise škornja in znake predhodnih aktivnosti. Jamo smo temeljito pregledali, a drugega vhoda nismo zaznali, prav tako ni bilo opaziti, da bi bila jama že opremljena. Skratka, uganka o predhodnih obiskovalcih je ostala nerešena, najverjetneje pa je bil nekoč odprt vhod v brezno naknadno založen s skalami.\n\n![Odtis obuvala. Foto Zdravko Bučar.](https://jknm-novice.s3.eu-central-003.backblazeb2.com/rugarsko-brezno-14-01-2020/20200112_104442_odtis_obuvala.jpg)\n\n![Tom opremlja tretje brezno.&nbsp;Foto Zdravko Bučar.](https://jknm-novice.s3.eu-central-003.backblazeb2.com/rugarsko-brezno-14-01-2020/tom_opremlja_tretje_brezno.jpg)\n\n![Za Tomovo glavo je kunin rov.&nbsp;Foto Zdravko Bučar.](https://jknm-novice.s3.eu-central-003.backblazeb2.com/rugarsko-brezno-14-01-2020/20200112_105536_za_tomov_glavo_je_kunin_rov.jpg)\n\nBorivoj je opravil meritve in vse potrebno za pripravo zapisnika oziroma registracije. V severnem rovu mu je na pomoč pri meritvah priskočila kuna, vendar jo je preplašil in je zbežala v ožino. Po koncu raziskovanja smo jamo razopremili. Na površju nas je ponovno razvajal Catering Prijatelj d.o.o., tokrat z dobrotami z žara. Po okrepčilu smo se vrnili v civilizacijo.\n\nNa nedeljski akciji smo sodelovali Borivoj Ladišić, Toni Prijatelj, Zdravko Bučar, Jože Tomšič in Davorin Kacin."
  },
  {
    "id": 535,
    "markdown": "# Čaganka – obisk 29. februarja\n\nDevetindvajseti februar je tako lep datum, da bi ga bilo škoda ne izkoristiti za delo v Čaganki, se je strinjal z mano kolega jamarski reševalec Potrpin in ker pride le poredko naokoli, prestopni datum namreč, sva se odločila, da bova v jami delala kar dva dneva.\n\nČe hočemo letos prebiti magično mejo 500 m globine, kar seveda hočemo, nas čaka še dosti dela. Klemen in Mitja sta za poglabljanje izkoristila Valentinovo, s Potrpinom pa sva se krepko obtežena namenila širiti S meander na 400 m (kjer je Tico pred leti prvič fotografiral čagankarsko pijavko) in ki predstavlja enega bolj kompliciranih prehodov v breznu. Pa jih ima, to že moram priznati, kar nekaj …\n\n![V jamo se gre obvezno po lepem sončku.](https://jknm-novice.s3.eu-central-003.backblazeb2.com/caganka-obisk-29-februarja-04-03-2020/1.jpg)\n\nV novih delih Čaganke naju je krepko pralo. Par dni prej je gor namreč snežilo, kar krepko je pobelilo pokrajino, stopljen sneg pa je seveda pronical v zemljo in naju močil. Preden sva prišla do glavnega delovišča, sva se kar nekajkrat ustavila, ker sva imela s sabo macolo in špico in sva čistila, kar z Žekarjem, ko sva širila v januarju, nisva, ker nisva imela macole. Kar vzame čas, je potrebno razopremiti in vrv potegniti gor, da je padajoče kamenje ne poškoduje …\n\n![Na 400 m globine je macola pela par ur.](https://jknm-novice.s3.eu-central-003.backblazeb2.com/caganka-obisk-29-februarja-04-03-2020/2.jpg)\n\nDo S meandra sva prišla šele okoli osmih zvečer in kar takojci pljunila v roke ter širila, kot da sva plačana. Tam smo, ko smo prvič prodirali v globine, sledili najlažji varianti v meandru, širili tam, kjer je bilo pač najširše, a to je pomenilo, da smo potem par let vijugali po tisti jebi, ko da zadeva tam dol ni že dovolj komplicirana! Po kakšnih dveh urah sva pavzo za kavo udarila in večerjo sva se namenila pojesti, je bila ura ravno pravšnja. Kavo sva spila, dimljene bohinjske klobase v zaseki pa nisva pojedla, jih je prijatelj pozabil na površju! Sva se sicer namenila imeti močno večerjo, ker sva krepko garala, sva bila pa potem zadovoljna tudi s pašteto. Sva kljub ne tako močni večerji lažje nadaljevala z delom. Potrpin je delal, ko da je kamnosek in ne električar, če sem hotel na vrsto priti, da se malo segrejem, sva se morala skoraj skregati. Okoli polnoči, ko sva bila s prehodom zadovoljna, zdaj ni več tako kompliciran, sem zadevo opremil z novo vrvjo in nekaj čez polnoč sva končno prišla do bivaka v Kalahariju. Na 450 m globine.\n\n![Pavza za kavo prija …](https://jknm-novice.s3.eu-central-003.backblazeb2.com/caganka-obisk-29-februarja-04-03-2020/3.jpg)\n\n![… pa malica tudi, četudi samo pašteta.](https://jknm-novice.s3.eu-central-003.backblazeb2.com/caganka-obisk-29-februarja-04-03-2020/4.jpg)\n\nSem kar na rit padel, zadeva dol še nikoli ni bila tako pospravljena, a ko sem v kotu zagledal zelene krokse, sem se takoj spomnil, da je bil zadnji dol Remih. On je pa znan pedantnež in redoljub! Je Klemen povedal, da ga je moral dve uri iz postelje bezati, preden je vstal, zdaj sem pa videl, zakaj. Če je tako pospravil, se je zagotovo utrudil!\n\nSlekla sva jamarske pasove, ki so naju pekli v boke in pojedla preveč voden makaronflajš, ker nisem dobro prebral navodil za pripravo, a je vseeno teknil. Mislim, če si moker in premražen, tudi juha iz makaronflajša prija …\n\nV bivaku in spalkah sva bila še pred drugo zjutraj, umita in preoblečena v sveže in suho perilo. Prijatelj je takoj pritisnil na gumb za izklop, jaz sem pa še malo v strop bivaka gledal. Je bilo prijetno toplo, pa še vodovod, ki sem ga napeljal pred leti, da imamo vodo pri bivaku, je delal na vso moč in je bil zvok slapu skoraj ob ušesu skoraj uspavajoč. Sem tudi zaspal, a me je tista pretakajoča se voda okoli pol petih iz tople postelje vrgla. Mehur je sporočal, da je poln! In so se Mitjevi kroksi izkazali za čudovite! Samo natakneš jih ter odskakljaš odtočit, drugače bi moral pa mokre, blatne in mrzle škornje natikati! Res je pa tudi, da s kroksi po jami med brezni hoditi ni najbolj pametno, ko napol spiš, a kaj bi cepidlačili …\n\n![Bivak v Kalahariju na –450 je zelo udoben ...](https://jknm-novice.s3.eu-central-003.backblazeb2.com/caganka-obisk-29-februarja-04-03-2020/5.jpg)\n\n![... pa še tekočo vodo ima par metrov stran.](https://jknm-novice.s3.eu-central-003.backblazeb2.com/caganka-obisk-29-februarja-04-03-2020/6.jpg)\n\nKo sem spet zaspal, sem zaspal ko angelček, v bivaku je bilo prijetno toplo, sveča pa je poleg toplote tudi nekaj romantičnega vzdušja nudila, ki ga človek tako globoko pod zemljo kar potrebuje. Ko me je Potrpin zbudil ter vprašal, koliko je ura, saj sem imel samo jaz telefon, sem se mu mirno zlagal, da je šele osem, čeprav je bila že prek devet. Jaz bi še spal, prijatelj je pa vseeno vstal in ko je skuhal dišečo kavo, so se tudi meni oči odprle. Sva potem kofetkala tam dol, je bilo kar prijetno, pa še klobase v zaseki je našel, da sva se prav fino najedla, preden sva se odpravila proti površju. Se nama ni nikamor mudilo, če bi bila zunaj, bi verjetno cerkvene zvonove poldne zvoniti slišala …\n\nTakoj iz bivaka ven sta dve zelo ozki vertikali, ki ju bo enkrat potrebno malce razširiti in ko je prijatelj prisopihal do mene, ki sem se ravno na vrv pripel, je povedal, da ga mrzel, blaten in moker kombinezon ne moti več, da se je motor že segrel na polno, da dela s polnimi obrati! In se je potem s takšnimi obrati na polno vrtel vse do »starih« delov Čaganke!\n\nV S meandru sva še vrtalko in baterije pobrala, pa macolo in špico in kladivo in opremljevalno in ko sem se podal na vrv, sem kar zastokal! Nama potem ven ni šlo več tako hitro, pa še dobro naju je pralo. Potrpin se je pritoževal, da mu en škorenj pušča, da mu noga kar plava, čez čas je pa ugotovil, da mu pušča tudi drugi. Pa verjetno ne puščata, tudi jaz sem imel poplavo v svojih. Ko voda teče po tebi, jo nekaj steče tudi v nogavice …\n\nZeblo naju niti ni, ker sva tudi gor grede občasno za macolo in špico prijela in ponekod še kakšen kamen odbila.\n\nV bivaku v Severnem rovu sva si privoščila kavo, pa eno baterijo sem mu vzel, ker mu je motor malce bolj kuhal kot meni, potem je pa meni kuhalo celo pot do površja! V zadnjih dveh breznih so me noge zaradi pasu že tako pekle, da če ne bi bila draga vrtalka klubska, bi jo kar tam pustil in enkrat drugič prišel iskat!\n\nVen sva pokukala nekaj čez sedmo zvečer. Mrzlo je bilo in pihalo je in ko sva se preoblekla, sem predlagal, da magari zakurim in nekaj toplega za pod zob na hitro pripravim. Pa je prijatelj protestiral, da po takšni akciji se spodobi pošteno najesti, zato sva v Črnomlju pri mostu zavila proti neki gostilni, za katero se je spomnil, da dobro hrano strežejo. Ko sva zakoračila v prostor, so naju vsi pogledali, nisva bila najbolj primerno oblečena, pa čista tudi ne (vsaj vohati nas na srečo niso mogli!), a se kaj dosti sekirala nisva. Biftek na žaru z jurčkovo omako in pirejem in zorjen belokranjski steak kmetije Starešinič s skutnim štrukljem in fižolovim pirejem sta sedla točno tja, kamor sta morala, ko sva hotela od mize vstati, sva pa oba glasno zastokala. Ne zaradi ugodja, ampak zaradi bolečih mišic!\n\n![Ven sva prišla v čudovito noč, …](https://jknm-novice.s3.eu-central-003.backblazeb2.com/caganka-obisk-29-februarja-04-03-2020/7.jpg)\n\n![… blatna, mokra in zbita, …](https://jknm-novice.s3.eu-central-003.backblazeb2.com/caganka-obisk-29-februarja-04-03-2020/8.jpg)\n\n![… a je netipična jamarska večerja krepko dvignila razpoloženje.](https://jknm-novice.s3.eu-central-003.backblazeb2.com/caganka-obisk-29-februarja-04-03-2020/9.jpg)\n\nV S meandru pa bo zdaj zaradi najine tlake na zadnji dan februarja, ki pride naokoli le vsake štiri leta, definitivno manj kletvic!\n\nDamijan Potrpin in Damijan Šinigoj"
  },
  {
    "id": 540,
    "markdown": "# Sanitarno čiščenje brezna na Kočevskem Rogu\n\nPrav na zadnji majski dan letos so se naši jamarji  odpravili raziskati nekaj potencialnih jam v okolici Baze 20, za katere so lidarski posnetki nakazali možnost, da so to dejansko kraške jame. Na dnu  14 m globokega  brezna, ki se odpira v bližini popolnoma zaraščene vlake,  je prvopristopnica  doživela rahel šok.  Na dnu brezna so bile lobanje in različne človeške kosti.  Seveda je o najdbi takoj obvestila pristojne organe, ki so opravili ogled brezna in ugotovili, da so skeleti starejšega datuma in zadevo predali komisiji  za reševanje vprašanj prikritih grobišč. Ta se je odločila za urgentno  sanitarno čiščenje in iznos skeletov iz površine nasipnega stožca.\n\n![Južni del brezna.](https://jknm-novice.s3.eu-central-003.backblazeb2.com/sanitarno-ciscenje-brezna-na-kocevskem-rogu-12-07-2020/100720_0730_dsc0622_mala.jpg)\n\nČiščenje  brezna smo izvedli v petek,  10. julija 2020, med 7. in 16. uro. Brezno smo opremili z vrvno tehniko in jamarskimi lestvicami. Nad breznom smo postavili pohodni podest iz plohov in ga opremili z varovalno ograjo iz statičnih vrvi.&nbsp;Pred začetkom del smo opravili foto dokumentacijo brezna,  zato sta se ob 8. uri v brezno spustila dva  jamarja, po zaključku fotografiranja je jamar-fotograf  izplezal iz brezna.\n\n![Pogled na dno brezna.](https://jknm-novice.s3.eu-central-003.backblazeb2.com/sanitarno-ciscenje-brezna-na-kocevskem-rogu-12-07-2020/100720_0740_dsc0641_mala.jpg)\n\nOb 9. uri sta se v brezno spustila še en jamar in arheolog. Začeli smo  pobirali  skeletne ostanke in najdbe na površini nasipnega stožca ter pri sledenju skeletom opravili tudi sondaže. Prva je bila na najnižji točki brezna, druga na južnem robu nasipnega stožca.\n\n![Najnižja točka pred sondiranjem.](https://jknm-novice.s3.eu-central-003.backblazeb2.com/sanitarno-ciscenje-brezna-na-kocevskem-rogu-12-07-2020/100720_0734_dsc0633_mala.jpg)\n\nSkeletne ostanke smo zbirali v 100 litrske vreče, v ločene vreče pa najdbe,  predvsem ostanke obuval. Občasno smo material okoli kosti pregledali s senzorjem kovin.\n\n![Obuvalo.](https://jknm-novice.s3.eu-central-003.backblazeb2.com/sanitarno-ciscenje-brezna-na-kocevskem-rogu-12-07-2020/100720_0732_dsc0627_mala.jpg)\n\nSkale smo nalagali na najnižjo točko brezna, dokler nismo s sondo ugotovili, da so 1 m pod to točko kosti še vedno prisotne. Zato smo prvotni načrt opustili, da bomo v prihodnje celoten volumen nasipnega stožca premetali in pregledali.\n\nOb 11:20 uri smo iz brezna izplezali, nova ekipa dveh jamarjev in arheologa se je nato v brezno spustila ob 12. uri, ob 13. uri pa se jim je pridružil še en jamar. Ob 13:30 so s sanitarnim čiščenjem zaključili.\n\nJamarji smo na vzhodni steni brezna ožino razširili in se spustili v vzporedno 11 m globoko brezno, ki se zaključi ločeno od glavnega brezna.  Ob 15. uri smo izplezali iz brezna in do 16. ure pospravili delovišče ter odstranili delovni oder.\n\nO naši akciji je Tomaž Grdin pripravil video, ki je objavljen na FB strani kluba:\n\n[https://www.facebook.com/jknovomesto/videos/3243596535755472/](https://www.facebook.com/jknovomesto/videos/3243596535755472/), o odkritju pa so pisali tudi nekateri mediji:&nbsp;<a href=\"https://www.rtvslo.si/slovenija/v-kocevskem-rogu-jamarji-odkrili-mnozicno-grobisce/530456\" target=\"_blank\">MMC RTV SLO</a>,&nbsp;<a href=\"https://www.24ur.com/novice/slovenija/v-kocevskem-rogu-odkrili-novo-grobisce.html\" target=\"_blank\">24UR.COM</a>.\n\nFotografije Tomaž Grdin"
  },
  {
    "id": 541,
    "markdown": "# Plavalni tečaj v Šolnovem breznu\n\nV petek, 17. julija 2020, smo se vsi veseli odpeljali iz Novega mesta proti Suhi Krajini. Šini, Mateja in jaz smo prispeli prvi, kmalu za nami še Potrpin in ni trajalo dolgo, še Irena in Grdin. Ekipa je bila zbrana, samo še obleči se je bilo treba in iti v jamo, seveda. Dan se je začel super, tako super, da so kar šipe pokale. Potem smo vzeli vse, kar smo rabili, tudi \"šlaufek\" in kopalke&nbsp;–&nbsp;čudno za v jamo, ampak tokrat je bilo potrebno. Eden za drugim smo se spustili v brezno, srečali žabico, videli steno, ki se je tako lepo bleščala in kar naenkrat smo bili dol.\n\n![](https://jknm-novice.s3.eu-central-003.backblazeb2.com/plavalni-tecaj-v-solnovem-breznu-24-07-2020/img_20200717_170955.jpg)\n\n![](https://jknm-novice.s3.eu-central-003.backblazeb2.com/plavalni-tecaj-v-solnovem-breznu-24-07-2020/img_20200717_135428.jpg)\n\nNa dnu pa tisto, česar smo se verjetno vsi najbolj veselili – jezero. Kako lepa čista voda, ampak tudi mrzla. Tako globoko pod zemljo se še nisem kopala, zato je bilo ta dan še posebej zanimivo namočiti nogo in potem kar zaplavati v ta biser. Prav res biser, saj je Grdin naredil nekaj prečudovitih fotografij in šele ko smo jih gledali, smo videli, v kako kristalno čisti vodi smo plavali. Tudi Irena je zaplavala, sem bila prav prijetno presenečena. Mateja pa je pozirala ob robu jezera, ampak ni dosti manjkalo, pa bi se nama tudi ona pridružila.\n\n![](https://jknm-novice.s3.eu-central-003.backblazeb2.com/plavalni-tecaj-v-solnovem-breznu-24-07-2020/170720_1409_dsc0717_1.jpg)\n\n![](https://jknm-novice.s3.eu-central-003.backblazeb2.com/plavalni-tecaj-v-solnovem-breznu-24-07-2020/170720_1406_dsc0688.jpg)\n\nNekajkrat gor in dol po jezeru, potem pa je bilo treba ven. Res da je poletje, ampak voda je imela približno 8 °C, ozračje pa prav tako. Preoblekli smo se, naredili skupinsko fotko in se eden za drugim kot pajkci začeli vračati na površje.\n\n![](https://jknm-novice.s3.eu-central-003.backblazeb2.com/plavalni-tecaj-v-solnovem-breznu-24-07-2020/170720_1411_dsc0727.jpg)\n\n![](https://jknm-novice.s3.eu-central-003.backblazeb2.com/plavalni-tecaj-v-solnovem-breznu-24-07-2020/170720_1419_dsc0744_1.jpg)\n\nTudi pot gor se ni vlekla. Super je bilo, ker smo se v jezeru ohladili, tako da smo se med plezanjem prav lepo ogreli&nbsp;–&nbsp;razen Šini, ki je opremljal in razopremljal jamo. Njemu je bilo dovolj vroče, zato mora naslednjič, ko gre v jamo z jezerom, razmišljati še o kopalkah in morda še o kakšni napihljivi blazini, da si malo oddahne. Ko smo prišli ven, smo se čez divjo praprot, v kateri smo se tisti bolj prikupni, skoraj izgubili. Potem smo po več neuspelih poskusih le našli gostilno, ki je bila odprta in je stregla hrano. Najedli smo se, se poslovili in potem so trije avtomobili šli vsak v svojo smer.\n\n![](https://jknm-novice.s3.eu-central-003.backblazeb2.com/plavalni-tecaj-v-solnovem-breznu-24-07-2020/170720_1432_dsc0782.jpg)\n\nUdeleženci: Mateja Kopina, Irena Hren, Tomaž Grdin, Damijan Potrpin, Damijan Šinigoj in Petra Saje.\n\nFotografije Tomaž Grdin"
  },
  {
    "id": 542,
    "markdown": "# Čiščenje Brezna 3 pri grobišču\n\nPo sanitarnem čiščenju, ki smo ga opisali\n  <a href=\"/novica?id=540\" target=\"_blank\">v tej novički</a>, smo se dogovorili tudi za izkop in iznos nasutega matirala in najdenih\n  posmrtnih ostankov. Nekaj dni pred začetkom čiščenja\n  je moral Boštjan, ki je že skoraj naš član, z bagrom\n  poravnati gozdno vlako, da se je s kamionom lahko pripeljal do vhoda v brezno.\n  V sredo, 12.avgusta, se nas je prvih trinajst zbralo pred breznom, nad katerim\n  smo takoj postavili oder. Prva ekipa je takoj začela na predhodni akciji\n  izločene skale valiti v velike vreče, ki jih je kamion po nekaj\n  težavah začel vleči iz brezna.\n\n![Zbiranje skal.](https://jknm-novice.s3.eu-central-003.backblazeb2.com/ciscenje-brezna-3-pri-grobiscu-24-08-2020/120820_0902_dsc1947_m.jpg)\n\n![Izvlek skal.](https://jknm-novice.s3.eu-central-003.backblazeb2.com/ciscenje-brezna-3-pri-grobiscu-24-08-2020/120820_0915_dsc1993_m.jpg)\n\nŽe pripravljenih skal in novih izločenih iz nasipnega stožca\n  je na naše presenečenje že kmalu po malici zmanjkalo, ostal\n  je kup mešanice zemlje, kamnitega drobirja in posmrtnih ostankov v\n  brezno vrženih ljudi. Začeli smo z bolj počasnim\n  ločevanjem kosti in najdb od zemlje in drobirja. Kosti smo zbirali v\n  manjše vreče, najdbe v druge vreče, drobne oziroma posebne\n  najdbe pa v majhne vrečke. Zemljo, pomešano z drobirjem smo\n  nalagali v sode. Ko se je nabralo več vreč kosti in najdb, smo\n  naložili v veliko vrečo. Vse to je kamionska hidravlična\n  roka dvigovala na površje.\n\n![Ločevanje.](https://jknm-novice.s3.eu-central-003.backblazeb2.com/ciscenje-brezna-3-pri-grobiscu-24-08-2020/120820_1527_dsc2187_m.jpg)\n\nEkipe so se menjavale na dobri dve uri in ob 12. uri smo si\n  privoščili kosilo, ki sta ga pripravili in pripeljali Vida in\n  Janja. Popoldan smo morali za nekaj časa delo prekiniti, saj smo\n  našli več okostij, kot jih je predvideval dogovor z\n  naročnikom. Po kratkem razgovoru med arheologi in naročnikom, smo\n  dobili odobritev, da se iz brezna izkoplje in izvleče vse posmrtne\n  ostanke, ki se jih najde. Delo smo zaključili ob pol sedmih\n  zvečer.\n\nPrvi dan smo bili dejavni Zdravko Bučar, Ana Heij, Davor Kacin, Borivoj\n  Ladišić, Tomaž Grdin, Jože Tomšič, Mateja\n  Kopina, Damijan Šinigoj, Zvonka Janežič, Tomaž\n  Žekar, Tomaž Bukovec, Toni Prijatelj, Uroš Mervič;\n  priprava in dostava malice Janja Bučar in Vida Tomšič.\n\nV četrtek, 13. avgusta, ko nas je bilo ponovno trinajst, smo od sedmih\n  zjutraj ves dan iz mešanice zemlje in drobirja izločali kosti.\n  Praktično smo nadaljevali tako, kot smo zaključili v sredo. Po\n  kosilu, tokrat ga je dostavil Janja, pripravili pa so ga v bližnji\n  gostilni v dolini, smo na najnižjem predelu brezna prišli do\n  plasti brez posmrtnih ostankov.\n\n![Vsi v pogonu.](https://jknm-novice.s3.eu-central-003.backblazeb2.com/ciscenje-brezna-3-pri-grobiscu-24-08-2020/120820_1551_dsc2247_m.jpg)\n\nDo zaključka dneva smo iz brezna v grobem odstranili posmrtne ostanke in\n  sekundarni material. Med pazljivim ločevanjem smo naleteli na\n  neeksplodirana ubojna sredstva (NUS). O najdbi smo obvestili klic v sili na\n  številko 112. Ker smo iz brezna izvleki več kosti, kot jih je\n  antropologinja v tekočem dnevu lahko pregledala, smo jih dobrih 30\n  vreč vrnili v brezno. Zaključili smo kot običajno ob pol\n  sedmih zvečer.\n\nDejavni smo bili Zdravko Bučar, Ana Heij, Davor Kacin, Borivoj\n  Ladišić, Damijan Šinigoj, Zvonka Janežič,\n  Tomaž Bukovec, Andrej Jaklič, Marko Pršina, Miha\n  Rukše, Jože Tomšič, Uroš Mervič, Črt\n  Bučar; dostava malice Janja Bučar.\n\n![Priprava soda za dvig.](https://jknm-novice.s3.eu-central-003.backblazeb2.com/ciscenje-brezna-3-pri-grobiscu-24-08-2020/120820_0859_dsc1941_m.jpg)\n\n![Spuščanje praznega soda.](https://jknm-novice.s3.eu-central-003.backblazeb2.com/ciscenje-brezna-3-pri-grobiscu-24-08-2020/120820_1356_dsc2078_m.jpg)\n\nPetek, 14.avgusta, je bil namenjen končnemu čiščenju\n  brezna, odstranjevanju min in pospravljanju delovišča. Zaradi\n  manjšega obsega dela nas je bilo samo pet, začeli smo šele\n  ob osmi uri. Najprej smo iz brezna izvlekli v četrtek odložene\n  kosti. Preden se je v brezno spustil Klemen, tokrat v službi\n  pirotehnika, smo morali brezno zapustiti. Ko je iz brezna s pomočjo\n  posebnega varnostnega kovčka odstranil vsa neeksplodirane sredstva, so\n  se notri spustili finišerji, ki so na čisto postrgali celotno\n  površino na dnu brezna – ob tem so nastrgali za 6 sodov zemlje.\n  Po zaključnem fotografiranju se je v brezno spustil še arheolog z\n  detektorjem kovin, ki je še enkrat preveril, ali je notri slučajno\n  še kaj ostalo. Z delom v breznu se je tako zaključilo ob 12 uri.\n  Površinska ekipa je ta čas ostranila sledi naše prisotnosti,\n  tako da smo ob 12:30 uri tik pred začetkom nevihte in brez malice\n  delovišče zapustili.\n\nV akciji: Zdravko Bučar, Damijan Šinigoj, Toni Prijatelj, Marko\n  Pršina, Borivoj Ladišić.\n\nŠe nekaj podatkov: V treh dneh je pri izkopu in iznosu materiala in\n  organizaciji dela sodelovalo 19 jamark in jamarjev, ki smo opravili 32\n  človek/dni dela. V brezno smo se spustili 68-krat, od tega 11-krat\n  arheologi in enkrat pirotehnik. Iz brezna smo opravili 91 dvigov s 137\n  bremeni, v katerih je bilo 187 različnih vsebin. Na površini smo\n  arheologom v pregled predali 17,5 m<sup>3</sup> kamenja, 6,5 m<sup>3</sup> zemlje (pomešane z\n  drobirjem), 80 vreč s kostmi in 12 vreč z najdbami. Volumen\n  iznesenega materiala je manjši od prvotno načrtovanega, ker so\n  bili posmrtni ostanki pomešani z drobirjem. Ob upoštevanju\n  korekcijskega faktorja za kamenje - drobir v razmerju 1 : 3 in volumna\n  posmrtnih ostankov, znaša celotna količina iznesenega materiala\n  45,9 m<sup>3</sup>.\n\nFotografije Tomaž Grdin"
  },
  {
    "id": 543,
    "markdown": "# Kanin 2020\n\nTradicije obiskovanja Kanina v prvem avgustovskem tednu tudi letos nismo zanemarili. In kot že zadnjih nekaj let, smo tudi letos poskrbeli za nekaj inovacij. Ker nam je začelo presedati celotedensko nažiranje s testeninami in doručki, smo že lani v tabor transportirali žar in oglje. Letos smo se v duhu samooskrbe opremili še s pripomočki za lov in ribolov. Svizcem smo dva tedna prej postavili vabe v obliki kartonastih paketov hrane in ko smo v soboto po napornem maršu prispeli v votlino, sta nas tam pričakala kar dva precej opijanjena mlada svizca. V dveh tednih jima je ratalo uničiti tri litre frankinje, nekaj belega in štiri pire. Enemu je uspelo dokaj hitro popihati stran, drugi pa si je hotel rešiti življenje s hlinjenjem smrti. Ta manever mu je začuda tudi uspel, saj so se vsi lovci začeli rolati od smeha, svizec pa jo je ucvrl v varno zavetje. Tudi od ribarjenja ni bilo nič, saj se v naših sodih ni zaredilo še nič rib. Največji ulov tabora je bila špica, ki nam jo je uspelo z ribiško tehniko rešiti, po tem ko se je odkotalila v ozek meander. Od sveže hrane torej ni bilo nič, zaradi česar smo se morali zadovoljiti samo s čevapčiči, sirom in bučami.\n\n![Ali opaziš svizca?](https://jknm-novice.s3.eu-central-003.backblazeb2.com/kanin-2020-09-09-2020/slika_1.jpg)\n\n![Prevoz s kabinsko žičnico nam močno olajša transport na Kaninske pode. Zaradi tega smo zelo hvaležni Javnemu zavodu Sončni Kanin in njihovim zaposlenim.](https://jknm-novice.s3.eu-central-003.backblazeb2.com/kanin-2020-09-09-2020/slika_2.jpg)\n\nPrva ekipa se je zbrala v Bovcu že v petek popoldne in tradicionalno zaključila z degustacijo piv v lokalni mikro pivovarni. Naslednje jutro smo se združili s še preostalimi udeleženci, skupaj se nas je nabralo enajst. Na D postaji smo pomagali pri nošnji sredstev za začasno obratovanje koče Petra Skalarja, ki jo ima trenutno v najemu Jamarska zveza Slovenije. Za nagrado smo dobili eno vožnjo s tovorno žičnico do koče in z velikim navdušenjem smo nabasali košaro žičnice do vrha. Lahkotnih nog smo odskakljali po pešpoti proti koči, dokler nismo prišli do polovice poti in ugotovili, da se žičnica ne premika več. Rehar je javil, da je šel menjalnik in da je žičnica do nadaljnjega nepremičnina. Na srečo je košara ostala na edinem mestu, do koder je bilo možno prosto dostopiti od spodaj. Andrej se je opogumil, splezal na žičnico in zmetal dol vse nahrbtnike. Otovorjeni smo dokončali pohod do naše votline, nekaj pa se nas je vrnilo pomagati pri transportu pijače do koče.\n\n![Predpriprave na pot.](https://jknm-novice.s3.eu-central-003.backblazeb2.com/kanin-2020-09-09-2020/slika_3.jpg)\n\n![Neumornemu Robertu Reharju, koordinatorju projekta zagona koče Petra Skalarja, smo pomagali pri transportu pijače in hrane do koče.](https://jknm-novice.s3.eu-central-003.backblazeb2.com/kanin-2020-09-09-2020/slika_4.jpg)\n\n![Reševanje opreme iz tovorne žičnice.](https://jknm-novice.s3.eu-central-003.backblazeb2.com/kanin-2020-09-09-2020/slika_5.jpg)\n\nUrejanje votline za enotedensko taborjenje je za nas že čista rutina. Celotna ekipa je delovala kot dobro naoljen stroj. Anže in Andrej sta postavljala cerado, Miha zidal škarpo, Primož lovil mobilni signal, Maxinne je urejal kuhinjo, Tomaž fotografiral, ostala dekleta so počivala od napornega pohoda, z Mitjem pa sva se trudila dajati delovni vtis in srkala pivo iz prijetno hladnega Kremenčka. Glavni cilj letošnjega tabora je bil prebiti drugi meander v Podgurki in opremiti nadaljnjih 1000 m jame. Že prvi dan sta se v jamo odpravila Miha in Andrej, opremila sta vhodno brezno in pričela z delom v meandru. V nadaljevanju je zapis iz dnevnika akcij, kjer je opisano delo ekip po posameznih dnevih.\n\n![Od okvarjene tovorne žičnice naprej je šlo samo še na žgance, oziroma v našem primeru makarone.](https://jknm-novice.s3.eu-central-003.backblazeb2.com/kanin-2020-09-09-2020/slika_6.jpg)\n\n![Večerna druženja ob zabavnih debatah in jamarskih zgodbah so bile pika na »i« vsakega dneva.](https://jknm-novice.s3.eu-central-003.backblazeb2.com/kanin-2020-09-09-2020/slika_7.jpg)\n\n<b>Sobota, 1. avgust</b>\n\nNošenje opreme do bivaka JKNM, vmes smo pomagali tudi pri transportu za potrebe oskrbe koče Petra Skalarja. Urejanje tabornega prostora. Miha in Andrej sta opremila vhodni del Podgurke, ter začela s širjenjem drugega meandra.\n\n<b>Nedelja, 2. avgust</b>\n\nKljub padavinam so v Podgurki delovale tri ekipe. Dopoldanska (Mitja in Klemen) in popoldanska (Andrej in Anže) sta širili v meandru, večerna (Miha in Primož) sta preopremila dele jame ter nadaljevala s širjenjem. Tomaž je opremil vhodni del Kremenčka. Mateja je odšla v dolino.\n\n![Klasičen pogled na tabor prvih nekaj dni.](https://jknm-novice.s3.eu-central-003.backblazeb2.com/kanin-2020-09-09-2020/slika_8.jpg)\n\n<b>Ponedeljek, 3. avgust</b>\n\nDopoldne sta Klemen in Anže širila v Podgurki, Andrej in Miha sta preopremljala. Popoldne so se začele močne padavine, zaradi česar Mitja, Primož in Ana niso odšli v jamo. Tomaž je v močnem nalivu pobegnil v dolino.\n\n![Delo v drugem meandru ni bilo pretirano težavno, zaradi njegove bolj ozke narave pa je bilo toliko bolj dolgotrajno.](https://jknm-novice.s3.eu-central-003.backblazeb2.com/kanin-2020-09-09-2020/slika_9.jpg)\n\n<b>Torek, 4. avgust</b>\n\nDopoldne sta v Podgurki Mitja in Primož širila v meandru, popoldne Miha in Andrej. Klemen, Anže, Ana, Tjaša in Maxinne smo opravili terensko akcijo in našli \"ledeno\" jamo, ki sta jo 2019 locirala Miha in Zdravko. Jamo smo našli in izmerili, poleg tega še dve krajši brezni.\n\n![Merjenje »ledene« jame.](https://jknm-novice.s3.eu-central-003.backblazeb2.com/kanin-2020-09-09-2020/slika_10.jpg)\n\n<b>Sreda, 5. avgust</b>\n\nDopoldanska ekipa za širjenja v Podgurki sta bila Klemen in Anže, popoldanska pa Mitja in Primož. V dolino so odšli Miha, Andrej in Tjaša, na taboru pa so se nam pridružili Jure Tičar (JK Brežice), Uroš Stepišnik, Aleš Grlj in Yana Bilynets (vsi JK Železničar).\n\n<b>Četrtek, 6. avgust</b>\n\nDopoldanska ekipa v Podgurki v sestavi Klemen, Aleš in Yana so se v drugem meandru prebili do razširitve in krajše stopnje. Popoldanska ekipa v sestavi Jure in Jože sta prebila ožino pred stopnjo in se spustila 10 metrov nižje, kjer sta ponovno začela širiti širši meander, za katerim je bila vidna nova stopnja. Iz tabora so odšli Mitja, Anže in Maxinne. Pridružili so se Tom, Mateja in Zdravko.\n\n![Mitja je na taboru praznoval rojstni dan in dobil je kar dve torti.](https://jknm-novice.s3.eu-central-003.backblazeb2.com/kanin-2020-09-09-2020/slika_11.jpg)\n\n<b>Petek, 7. avgust</b>\n\nKlemen, Jure in Primož so do konca razširili meander in se spustili v široko in prostorno brezno globine 50 m. Na dnu brezna je nadaljevanje v meandru večjih dimenzij (višine 10 m, dokaj prehodno). Klemen se je po njem prebil cca. 30 m, vendar bo potrebnega nekaj širjenja. V meandru teče voda, jama se nadaljuje. Nazaj grede je Jure izmeril nove dele. Skupaj smo namerili novih 75 m globine od začetka drugega meandra. Podgurka je izmerjena do globine 255 m, skupaj smo se prebili do cca. 280 m. Zdravko, Ana in Mateja so odšli na ekskurzijo do začetka prvega meandra.\n\n![Na trinajsti akciji letošnjega tabora v Podgurki nam je končno uspelo prebiti drugi meander in se spustiti v nadaljevanje jame.](https://jknm-novice.s3.eu-central-003.backblazeb2.com/kanin-2020-09-09-2020/slika_12.jpg)\n\n<b>Sobota, 8. avgust</b>\n\nDopoldne sta se v Podgurko odpravila Tom in Ana z namenom dodatne razširitve prvega meandra. Ano je kasneje zamenjal Zdravko. Tomaž se je vrnil v tabor in razopremil Kremenčka. Popoldne sta se z Matejo spustila v Podgurko z namenom snemanja in fotografiranja. Klemen in Primož sta odšla iz tabora, prav tako Jure. Tomaž in Ana sta se udeležila jamarskega druženja v koči Petra Skalarja.\n\n<b>Nedelja, 9. avgust</b>\n\nPospravljanje tabora, popis hrane in sredstev ter vrnitev še preostalih članov tabora v Novo mesto. Skupaj smo na taboru Kanin v Podgurki opravili 14 delovnih akcij, na katerih smo razširili drugi meander in poglobili jamo za cca. 100 m. Raziskali in izmerili smo 3 nove manjše jamske objekte. Predvsem pa smo neizmerno uživali.\n\n![Zadnja ekipa po sanaciji tabora.](https://jknm-novice.s3.eu-central-003.backblazeb2.com/kanin-2020-09-09-2020/slika_13.jpg)\n\nUdeleženci letošnjega tabora se zahvaljujemo <a href=\"https://www.kanin.si\" target=\"_blank\">Javnemu zavodu Sončni Kanin</a>&nbsp;za prevoz s kabinsko žičnico in <a href=\"https://www.jamarska-zveza.si\" target=\"_blank\">Jamarski zvezi Slovenije</a>&nbsp;za vso podporo pri organizaciji raziskovalnih dejavnosti na Kaninu\n\n![Kaninski podi iz Laške Planje.](https://jknm-novice.s3.eu-central-003.backblazeb2.com/kanin-2020-09-09-2020/slika_14.jpg)\n\nNa taboru smo sodelovali Zdravko Bučar, Tjaša Božič, Andrej Gašperič, Tomaž Grdin, Ana Heij, Maxinne Hodnik, Mateja Kopina, Miha Rukše, Anže Tomšič, Jože Tomšič, Primož Zore, Klemen Mihalič, Jure Tičar (JK Brežice), Yana Bilynets, Aleš Grlj, Uroš Stepišnik (JK Železničar)."
  },
  {
    "id": 544,
    "markdown": "# Kanin 2020 - naval na Podgurko\n\nKot je v navadi, smo bili tudi letos dejavni na poletnem taboru na Kaninu. Že predhodno smo bili dogovorjeni, da bo jama Podgurka naš glavni cilj. Kljub kislemu vremenu v prvem delu odprave smo bili v jami zelo dejavni in konec koncev tudi precej uspešni. No, uspešni v standardih Podgurke, ki se nam leta in leta prav nesramno počasi odpira. V letu 2020 je bila kot kaže radodarnejša in nas je končno spustila globlje kot običajno, zato so po zaključku tabora nekateri jamarsko opremo optimistično pustili kar v taboru JKNM. Drugi smo bili manj prepričani v letošnjo vrnitev, zato je šla oprema v dolino. Vendar smo po ogledu načrta novih delov kmalu podlegli Klemnovi ideji in zbrala se nas je šesterica korenjakov, ki smo se na Kanin odpravili le 14 dni po zaključku poletnega tabora.\n\nKlemen, Anže, Jure in Mitja smo v četrtek drveli proti Bovcu in lovili zadnjo furo gondole ter jo za las tudi ujeli. Dobro razpoložene nas je pripeljala nad 2000 m v meglo, takrat, ko so še zadnji obiskovalci in oskrbniki že zapuščali visokogorje. Posledično na D postani nismo več dobili  kavice, le pivo nam je bilo ponujeno, zato smo podlegli produktu zelenega zlata. Proti koči Petra Skalarja se je megla razkadila, zato smo si na postojanki vzeli novo pavzo in poklepetali z Zdenko, ki je bdela nad vzdrževalci, ki so pospravljali streho koče.\n\n![Namesto ponjave, smo tokrat postavili šotor.](https://jknm-novice.s3.eu-central-003.backblazeb2.com/kanin-2020-naval-na-podgurko-14-09-2020/slika_1.jpg)\n\n![Visokogorska kulinarika prvič.](https://jknm-novice.s3.eu-central-003.backblazeb2.com/kanin-2020-naval-na-podgurko-14-09-2020/slika_2.jpg)\n\nKer se že dolgo časa pogovarjamo, katera pot do našega bivališča je hitrejša, smo se razdelili v dve ekipi - ena je krenila po klasični, druga pa mimo zveznega bivaka. Izkazalo se je, da klasika zmaga, druga pa naj bi bila lažja za hojo s težkim bremenom na rami, zato do pravega zaključka še nismo prišli.\n\nČetrtkov cilj je bil torej dosežen, tabor postavljen, zato dolgo v večer nismo modrovali. Jutranja ekipa se je v jamo odpravila po 8. uri, zunanja pa je čakala Mihata, ki je prihajal od doma v solo izvedbi. Ker se je v času od mojega zadnjega obiska v jami na dnu zgodilo kar nekaj akcij, se je bil pravi užitek prebijati po teh delih, saj to, kot rečeno, ni stalnica v Podgurki. Okoli treh popoldne smo na dnu naredili menjavo, poklepetali, in se zapodili vsak v svojo smer. Lepo je pokukati iz luknje, ko te obsijejo sončni žarki. Tega letos na taboru res ni bilo v izobilju. Druga izmena je na plano prišla nekaj pred polnočjo, zato sva s Klemnom zlezla iz spalne vreče in prisluhnila kolegom. Hkrati smo naredili plan tudi za soboto. Ker je prihod iz doline napovedal tudi Žeki, smo jutranjo ekipo sestavljali Klemi, Anži in Mitja. Zaradi napornega delovišča smo ugotovili, da je akcija bistveno lažja s povečano ekipo, zato smo se v jami premikali kar hitro, ravno tako hitro se je praznil akumulator na vrtalniku. Pred menjavo smo se praviloma prerinili čez ozke dele meandra, kolikor je pač šlo, saj nam firbec ni dal miru, in tako je prihajajoča ekipa vedno optimistično napadla delovišče.\n\n![Odhod dopoldanske ekipe v jamo.](https://jknm-novice.s3.eu-central-003.backblazeb2.com/kanin-2020-naval-na-podgurko-14-09-2020/slika_3jpg.jpg)\n\n![Tokrat nam je bilo vreme bolj naklonjeno kot na taboru.](https://jknm-novice.s3.eu-central-003.backblazeb2.com/kanin-2020-naval-na-podgurko-14-09-2020/slika_4.jpg)\n\n![Tretji meander je precej širših dimenzij kot drugi.](https://jknm-novice.s3.eu-central-003.backblazeb2.com/kanin-2020-naval-na-podgurko-14-09-2020/slika_5jpg.jpg)\n\n![Visokogorska kulinarika drugič.](https://jknm-novice.s3.eu-central-003.backblazeb2.com/kanin-2020-naval-na-podgurko-14-09-2020/slika_6.jpg)\n\nKljub temu, da smo v dveh dneh opravili le štiri akcije, se je poligon pomaknil za kar nekaj metrov naprej (cca. 200 m), pa tudi navzdol šibamo, zato se optimistično sprašujemo, ali smo dosegli najglobljo Kaninsko točko našega kluba. Za točne meritve nam je zmanjkalo časa in energije, vendar je zadnja ekipa iz dna z velikimi očmi opisovala nadaljevanje, zato nam je bilo žal, da se tokratna akcija končuje. Sledila je klasika, pospravljanje bivaka, peš v dolino v Mihatovem tempu (ja, hitro je šlo in to ni ravno klasika), namakanje v kristalno čisti vodi, pica in pivo, pa smo šli proti domu.\n\n![Snubci Podgurke pred odhodom v dolino.](https://jknm-novice.s3.eu-central-003.backblazeb2.com/kanin-2020-naval-na-podgurko-14-09-2020/slika_7jpg.jpg)\n\nČe narava ne bo preveč kruta do nas, se bomo v septembru zopet podali na kraj zločina, saj nam drugače ne bo dala miru čez zimo. Ja, Podgurka, začarala si nas!\n\nNa akciji smo sodelovali Klemen Mihalič, Miha Rukše, Anže Tomšič, Tomaž Žekar, Mitja Remih in Jure Tičar (JK Brežice)."
  },
  {
    "id": 545,
    "markdown": "# Kanin 2020 - tretjič letos\n\nPrvi Podgurkin meander nas muči že od začetka raziskovanj. Prvič smo ga širili že v devetdesetih letih, ampak samo toliko, da so se najožji raziskovalci prebili skozenj in pregledali še 20 m nadaljevanja. Drugič je bil razširjen leta 2018, ko so se zaključevala raziskovanja v Kremenčku. Takrat za toliko, da smo se z muko prebili skozenj tudi navadni smrtniki.\n\nNa preteklih akcijah se zgodil preboj in Podgurka šiba, prvi meander pa je marsikoga popolnoma izžel. Zato smo že na zadnji taborski akciji spodobno razširili prvi del meandra. Drug del, še malo bolj zahteven kot prvi, pa je na vrsto prišel prvi septembrski konec tedna.\n\n![Večni boj s svizcem.](https://jknm-novice.s3.eu-central-003.backblazeb2.com/kanin-2020-tretjic-letos-23-09-2020/01_20200905_100827_m.jpg)\n\nKar štirje člani kluba (Andrej, Uroš, Monika in Zdravko) smo se že v petek popoldan odpravili v Bovec, kjer smo po večerji v bližnji picerij prespali v jamarski sobi. Zgodaj zjutraj smo se že odpravili do B postaje, kjer smo se malo čez sedmo uro vkrcali v kabine in se pustili potegniti prav do vrha. Potem pa klasika, pretežki nahrbtniki in mimo koče Petra Skalarja do našega bivaka. Tam smo si pripravili hitro kosilo in z Andrejem sva že malo pred dvanajsto krenila proti Podgurki.\n\n![Andrej v novem kombinezonu.](https://jknm-novice.s3.eu-central-003.backblazeb2.com/kanin-2020-tretjic-letos-23-09-2020/02_20200905_125039_m.jpg)\n\nUroš in Monika sta postavila šotor in krenila na terensko, kjer sta našla dve brezni z oznakami našega kluba (od tega eno neregistrirano) ter izmerila še eno novo.\n\n![Vreme je bilo kot v pravljici.](https://jknm-novice.s3.eu-central-003.backblazeb2.com/kanin-2020-tretjic-letos-23-09-2020/03_img_20200905_144702_m.jpg)\n\nŠirjenje drugega dela meandra je bilo še bolj zahtevno, kot širjenje prvega dela. V drugem delu, ki je visok za slabo stojno višino, sva morala odbijati skale po vsej višini in jih vleči do vhoda v meander. Na srečo sva v zaključku kamenje lahko metala v brezno, ki sva ga predhodno razopremila. Ob desetih zvečer je zmanjkalo energije, zato sva krenila proti površju. Ravno ob polnoči sem kot zadnji prikukal iz brezna v jasno noč. Uroš, sicer vajen že vsega hudega, je bil rahlo zaskrbljen, ker sva kot čas prihoda omenjala osmo uro. Zato je prišel malo pred polnočjo do vhoda, kjer ga je pričakal premražen Andrej in jaz, plezajoč zadnjo stopnjo. No, meander sva razširila na spodobne dimenzije, mogoče bo treba še malo razširiti prehod v brezno.\n\n![Razširjen meander pomenljive oblike ;-)](https://jknm-novice.s3.eu-central-003.backblazeb2.com/kanin-2020-tretjic-letos-23-09-2020/04_20200905_125117_m.jpg)\n\nV nedeljo nas je jutranje sonce že navsezgodaj privleklo iz šotora, po pakiranju skupne krame v sode smo šele ob deseti uri krenili do B postaje. Vse ostalo pa je že rutina …\n\n![Pred odhodom.](https://jknm-novice.s3.eu-central-003.backblazeb2.com/kanin-2020-tretjic-letos-23-09-2020/05_g0038164_m.jpg)\n\nKaninarili smo Monika Bobnar, Andrej Gašperič, Uroš Mervič in Zdravko Bučar."
  },
  {
    "id": 547,
    "markdown": "# Jazbina za uvod v novo leto 2021\n\nEvo, začelo se je tudi novo jamarsko leto. Že skoraj tri\n  desetletja ga pričnem s tradicionalnim obiskom Jazbine pri Podturnu, da\n  preštejem netopirje. Zunaj usrano vreme, zunanja temperatura v plusu, v\n  jami kot vedno, toplo. Žal sem pozabil kupiti ključavnico za\n  vhodna vrta, ki je bila lani odžagana. Sledi kažejo, da je vhodni\n  rov v zadnjem kovid sprehajalnem obdobju kar pogosto obiskan, na srečo\n  naprej zaradi ožin ne rinejo. Bo pa treba vrata zakleniti najkasneje\n  spomladi, ko se pod stropom za vrati naseli občutjiva porodniška\n  kolonija južnih podkovnjakov. Pozimi so prezimujoči mali in veliki\n  podkovnjaki zbereje v končni kapniški dvorani.\n\nTokrat me je že v vhodnem rovu pričakalo presenečenje:\n  širokouhi netopir, ki ga v jamah redko opazimo, pa še prav nizko\n  se je nastavil za lep portret. Pozornost pritegnejo tudi z vodnimi kapljicami\n  prekrite kolonije jamskih bakterij zlatega in srebrnega leska. Gremo dalje, v\n  jami poznam že vsak grif, poševni erozijski rov je suh, tako da ni\n  problema. Skrbi me le, če se bom lahko prerinil skozo vse bolj ozek\n  prehod v kapniško dvorano. Komaj, komaj. Naslednjič vzamem s sabo\n  kakšno špico, da ga malo obdelam. V dvorani vse po starem, veliki\n  podkovnjaki v treh gručah, mali pa posamič. Če je malih\n  podkovnjakov več kot običajno, je prezimujoča gruča\n  velikih podkovnjakov letos zaskrbljujoče majhna, le okoli 100 jih\n  naštejem, trend padanja je še vedno prisoten! Pozdravim še\n  par otrplih krastač pod stropnim breznom in domov.\n\n![Stena, posrebrena z jamskimi bakterijami.](https://jknm-novice.s3.eu-central-003.backblazeb2.com/jazbina-za-uvod-v-novo-leto-2021-03-01-2021/jazbina_201129_161_009_a.jpg)\n\n![Širokouhi netopir, ki ga v jamah ga redko opazimo.](https://jknm-novice.s3.eu-central-003.backblazeb2.com/jazbina-za-uvod-v-novo-leto-2021-03-01-2021/jazbina_net_210102_584_008_a.jpg)"
  },
  {
    "id": 548,
    "markdown": "# Produktiven konec in začetek leta\n\nKaco me je pred novim letom seznanil, da si bo vzel pavzo, kar se tiče službe, in poskušal biti produktiven pri jamarskem udejstvovanju.\n\nPreteklo leto sva bila zelo dejavna v Jami Jasna, kjer sva na kar nekaj akcijah jamo poglobila za slabih 10 metrov, pa vendar nam ni dala pravega zadoščenja. Tako sva po zadnji akciji v omenjeni jami nadaljevala terensko akcijo v tamkajšnji okolici. Dokaj uspešno, saj sva v kratkem času odkrila dva jamska objekta, ki bi lahko zadoščala za registracijo v zvezin kataster. Sva jih samo označila in si rekla, da jih v prihodnje raziščeva.\n\nV prednovoletnem času sva torej izkoristila proste dneve in se odpravila pogledati označene morebitne nove jame. Na akcijo sva povabila tudi Ano, ki je bila željna presekati domačo monotonost. Že prva označena točka je obrodila sadove, saj smo odkrili 11 m globoko brezno, vanj sta se spustila Kaco in Ana, sam pa sem zaradi težav z išiasom stražil zunaj. Naredila sta potrebne meritve, zato smo nadaljevali proti naslednji točki in vmes odkrili zanimivo luknjo na tleh, v kateri se je slišal nekajmetrski padec kamna. Odstranjevanja kamna smo se lotili s Kacotovim cepinom, ki ga za srečo vedno nosi sabo .... No, ga je nosil. Nesrečni kos alpinistične opreme je žal meni, neprevidnežu, padel v ozko luknjo, do njega pa žal nismo mogli. Sem obljubil, da se ponj vrnemo, ko bomo imeli s sabo pravšnjo opremo za širjenje vhoda. Z malce povešenimi glavami (izgubili smo namreč Kacotov srečni cepin!) smo iskali naprej, ter po naključju odkrili novo brezno, ki je tokrat merilo preko 15 m. Ponovili smo vajo, torej sem jaz ostal zunaj in v okolici pregledoval teren, nato pa smo krenili proti breznu, kateremu sva s Kacotom v predhodni akciji pripisala največji potencial. Jaz naredil pritrdišče, Kaco se je spustil navzdol in kmalu zavpil, naj le nataknem opremo in pridem pogledat, češ, da se splača. In res je bil pravi užitek metati v globino kamenje in poslušati ropotanje, ki je trajalo kar nekaj sekund. Ura je bila že pozna, Klemen nas je čakal v jamarskem bivaku pri Čaganki, zato smo se odločili, da bomo jamo raziskali prihodnjič.\n\n![Prešerne\nvolje pred začetkom terenske akcije.](https://jknm-novice.s3.eu-central-003.backblazeb2.com/produktiven-konec-in-zacetek-leta-10-01-2021/1_01.jpg)\n\n![Kaco pred vstopom v 10 metrsko brezno.](https://jknm-novice.s3.eu-central-003.backblazeb2.com/produktiven-konec-in-zacetek-leta-10-01-2021/2_01.jpg)\n\nKer Kaco kljub dolgolenemu jamarskemu stažu še ni prespal v našem bivaku, je torej napočil čas za to, drug dan pa sva bila namenjena obiskati Vodoravno jamo na Židovcu, ki je bila tam blizu. Ta jama, oz. bolj nekakšen rov ali nekakšna votlina, je bila odkrita leta 2011. Nič posebnega sem rekel. Lahko bi pri vhodu posneli kak del zgodbe o Kremenčkovih ali praljudeh ali oddajo o preživetju. Skozi širok vhod vodi 17 m dolg rov, ki se vztrajno manjša in na koncu konča z močno zasiganim delom. Zavpij skozi luknjo, mi je rekel. Tam sta ob odkritju vpila že s Srečkom, in po odmevu slutila, da se v ozadju nadaljuje dvorana ali brezno. Odmev je še vedno, vendar je težko oceniti kaj se skriva, zato nisem bil tako navdušen nad objektom kot Kaco. Zopet ena najinih akcij, ko si najdeva tako težavno delovišče, da praktično še glave s čelado na njej ne moreva obrniti, kaj šele, da bi tam nekaj ur jamarila. Pa midva ne bi bila midva in sva se lotila ožine. Sva se nekako premaknila za dva metra naprej, delovišče pa še vedno ni bilo nič kaj prijaznejše in akcijo sva zaključila. Kaco pa je napovedal, da še enkrat prideva in sva skozi. Da je on že videl manjšo dvoranico, meni pa se ni ljubilo že enkrat na kolena in se odplaziti pogledati na konec.\n\n![Delovišče 17 m od vhoda.](https://jknm-novice.s3.eu-central-003.backblazeb2.com/produktiven-konec-in-zacetek-leta-10-01-2021/3_01.jpg)\n\n![Načrt jame iz leta 2011.](https://jknm-novice.s3.eu-central-003.backblazeb2.com/produktiven-konec-in-zacetek-leta-10-01-2021/4_01.jpg)\n\nVrnimo se nazaj k jami na drugem koncu Kočevskega Roga, tam, kjer je kamen paaadaaal. Sva zraven povabila Klemna, da nama s svojim znanjem o merjenju in risanju načrta pomaga pri realizaciji. Smo bili prepričani, da gre jama vsaj 50 m v globino. In nismo se ušteli veliko. Slabih 51 m je šlo v globino in namerili smo preko 110 m poligona! Smo bili kar zadovoljni z odkritjem. Ne najdeš vsakdan 50-metrce, a ne? ☺\n\n![50 metrca.](https://jknm-novice.s3.eu-central-003.backblazeb2.com/produktiven-konec-in-zacetek-leta-10-01-2021/5_01.jpg)\n\nV četrtek pa sem prišel do ideje, da popestrim starejšima sinovoma vikend in ju peljem pogledati jamo na Židovcu, ki pravzaprav ni jama, pa vendar, da jima bo vseeno zanimivo, pa še Kacota s sabo vzamemo. In so bili vsi vpleteni navdušeni. V petek popoldne smo krenili proti Poljanski gori in bili že med potjo razneženi ob pogledu nad pobeljeno pokrajino. Kacotov terenec se je po zasneženi gozdni cesti dobro izkazal, smo bili pred vhodom v jamo že okoli 18. ure. Je tamaladva od parkirišča do jame že tako zanohtalo, da sem se bal hitrega zaključka akcije, ker pa sta upoštevala moj nasvet in od doma prinesla dovolj toplih oblačil za v jamo, se je stanje kmalu izboljšalo. Rov je vodoraven in relativno kratek, zato so temperature notri skoraj enake zunanjim, tam pa je kazalo minus. Ker na delovišču hkrati lahko dela le eden, sem med čakanjem prišel do ideje, da rov zaprem z astro folijo. Se moram kar pohvaliti, da je bil to čisti zadetek v polno! Kmalu nam je postalo prijetneje, zadišali so sendviči, čokoladice, na telefonu se je predvajala glasba …. Čist' kičasto!\n\n![S podmladkom gre lažje.](https://jknm-novice.s3.eu-central-003.backblazeb2.com/produktiven-konec-in-zacetek-leta-10-01-2021/6_01.jpg)\n\nJe bilo sicer tudi tokrat nekaj nejevolje, ker sem doma pozabil del opreme, ki bi nam omogočil hitrejše napredovanja, je pa podgurska trma poskrbela, da smo počasi napredovali in po treh urah skozi luknjico poslali najmlajšega in najmanjšega člana akcije - torej Lovra. Hitro nam je zginil iz vidnega polja, za tem pa smo kmalu zaslišali njegovo navdušenost. Sva se s Kacotom ustrašila, da je v nadaljevanju kakšno brezno, zato sva Lovra umirila in mu rekla naj bo skrajno previden. Da smo bili malce potešeni, smo Lovru v roke predali mobilni telefon, da nam posname nekaj kadrov. Ob gledanju le-teh smo bili odločeni, da bomo tudi ostali pregrizli skozi ožino, še danes! Je trajalo dobri dve uri, preden sem zbral pogum. Ni bilo druge! Sem se tolažil, da je spredaj Lovro, za mano Kaco, torej, če se kje zataknem, bom lahko dobil pomoč iz obeh strani. Povišan pulz, kamnit objem iz vseh strani, premikanje po centimetrih … In mi je uspelo! Čestital sem Lovru za opravljeno delo v pravi JAMI! Sedaj ji res lahko tako rečemo. Kaco je prilezel za mano, sicer s krčem v nogi, pa vendar. Žiga je ostal v vhodnem delu in pazil opremo, da je ne bi odnesel morebitni mimoidoči (le medved bi lahko bil ☺).\n\nUspelo nam je, smo si rekli! Čudovita jama, prekrasni kapniki, ponvice, dvoranice, rovi, meandri, praktično skoraj vse, kar lahko jama ima. Smo malce raziskali in z navdušenjem ugotovili, da ima jama po novem več kot 100 m poligona, na nekaterim mestih pa so še možna nadaljevanja.\n\n![Slaba luč, slab fotograf, vendar vseeno vidna lepota jame.](https://jknm-novice.s3.eu-central-003.backblazeb2.com/produktiven-konec-in-zacetek-leta-10-01-2021/7_01.jpg)\n\nKaco je nekaj jamskih objektov v svoji karieri že odkril, zame pa je bilo to nekaj novega. Trud je poplačan, vsi zadovoljni, že snujemo načrte za naprej! Vljudno vabljeni na ogled jame, za ogled potrebujete le nekaj »jajc« da se prebijete skozi ožino, ki smo jo mi že premagali."
  },
  {
    "id": 549,
    "markdown": "# Vodoravna jama na Židovcu je postala prava jama\n\nV drugem delu <a href=\"/novica?id=548\" target=\"_blank\">prejšnje jamarske novičke</a> smo opisali, kako smo postopoma prodirali skozi selektivno ožino Vodoravne jame na Židovcu in si obetali nadaljevanja.&nbsp;Kaj dolgo nismo mogli čakati, zato smo se uspeli že naslednji vikend zopet dobiti v »resnejši« zasedbi. Mateja je že dobesedno prosila, naj jo končno povabim v kakšno jamo, Klemen je potrdil svojo prisotnost (krvavo smo ga potrebovali za izris dobrega načrta), Kaco pa tako ali tako paše v kompletu. Šini pa se je prijazno odrekel povabilu, saj je bilo jasno, da bomo po končani akciji bivakirali pri Čaganki, tam pa v zimskih mesecih ni prenočišč več, kot za dva pograda.\n\nKlemen je prišel v jamo dve uri na nami, saj je bil službeno odsoten, mi pa smo že celo dopoldne čakali kdaj bo ura odbila tri, ko smo štartali iz mesta. Seveda sem se pred vhodom v jamo uzrl po opremi in ugotovil, da sem spet nekaj pozabil. Se je Kaco oddahnil, ko je izvedel, da gre za sendviče, meni pa ni bilo vseeno, saj sem dan pred tem udeležencem obljubil malico. Sem poklical domov in dobil informacijo, da se sendviči nahajajo pred garažnimi vrati. V upanju, da bo Klemen videl moj SMS, smo se zapodili v jamo.\n\nOžina, ki se nam je zadnjič zdela ozka, tokrat ni bila več nič posebnega, švignili smo skozi z vso opremo, ki smo jo po Klemnovem mnenju seveda vzeli pol preveč. Poleg risanja načrta smo si kot glavno nalogo zadali razširiti ožino v stranskem rovu, skozi katero se je slišalo nadaljevanje. Ker tudi na tokratnem delovišču ni bilo veliko prostora, smo se med sabo menjali, kmalu pa že slišali prihajajočega Klemna, ki ni kaj dosti kramljal, pač pa tako rekel: Gremo merit', kdo gre z mano? Kacota smo za glavnega merilca določili že predhodno, saj ima veliko željo nekoč risati jame tako kot Klemen, pa tudi po profesiji je te stroke, saj riše cele gradbene projekte, celo v Skandinaviji!\n\n![Delovišče (od točke B7 proti B8).](https://jknm-novice.s3.eu-central-003.backblazeb2.com/vodoravna-jama-na-zidovcu-je-postala-prava-jama-22-01-2021/slika_1_delovisce_od_tocke_b7_proti_b8.jpg)\n\n![Merilec in risar.](https://jknm-novice.s3.eu-central-003.backblazeb2.com/vodoravna-jama-na-zidovcu-je-postala-prava-jama-22-01-2021/slika_2_risar_in_merilec.jpg)\n\n![Iztegnjeni profil jame.](https://jknm-novice.s3.eu-central-003.backblazeb2.com/vodoravna-jama-na-zidovcu-je-postala-prava-jama-22-01-2021/zidovec_profil.jpg)\n\nIn sva z Matejo ostala sama, ona vesela, ker je večkrat prišla na vrsto, jaz pa tudi. Kmalu sva ugotovila, da se pred nama odpira manjša dvoranica s krasnimi kapniki, midva pa sva se nahajala na njenem dnu. Sem videl, da bo verjetno že šlo skozi, zato sem lepo počistil kamenje in pesek, ritensko odplazil do mlade jamarke in ji kavalirsko ponudil, da naj se prva zrine skozi. Ji je šlo bolje kot meni, kar je tudi prav, saj ima za take dele jame postavo primernejšo kot jaz. Ker dvorana v dolžino ni presegala kaj več kot 5 metrov, sva se najprej zapodila po zasigani steni navzgor, bila zopet navdušena nad jamskim okrasjem, dosti daleč pa ni šlo, saj se vsi deli na koncu zožijo do te mere, da nadaljnje napredovanje praktično ni mogoče.\n\n![Preozko za nadaljevanje (točka B12).](https://jknm-novice.s3.eu-central-003.backblazeb2.com/vodoravna-jama-na-zidovcu-je-postala-prava-jama-22-01-2021/slika_3_preozko_za_nadaljevanje_tocka_b12_01.jpg)\n\nSva kmalu zaslišala kolega, da prihajata proti nama in jima zakričala, če ima Klemen sendviče, odgovora pa nisva razumela. Ja, čez labirint se zvok izgubi. Ko sva ju imela na očeh, sva zagledala tudi malico in dobila komentarje, da so sendviči suhi kot poper. Da je notri samo nek namaz, oz. samo ena salama. To se pa zgodi, če ne vprašaš ali lahko vzameš!, sem kontriral. Na vrhu sta bila dva sendviča z oznakama M, saj je Mateja tista, ki mesa ne je, in pred odhodom v domačem hladilniku nisem našel drugega kot zelenjavni namaz. Ostalim sendvičem pa sem namenil majonezo, dve salami, za zadnja dva pa je tudi te zmanjkalo, zato je morala biti ena dovolj. In ni hudič, da sta po M sendvičih planila ravno v tiste manj obložene. Eni pač nimajo sreče, bi lahko rekli.\n\nMi bo verjetno za vedno v spominu ostal video, ki ga je na tem delu posnela Mateja. Kaco se z muko prebija skozi ožino, jaz pa nonšalantno drobim sendvič in niti pomislim ne, da bi pomagal kolegu. Tako se pač dela v našem poslu, dokler ni nuja, le opazujemo.\n\n![Jamarska nepomoč (točka B8).](https://jknm-novice.s3.eu-central-003.backblazeb2.com/vodoravna-jama-na-zidovcu-je-postala-prava-jama-22-01-2021/slika_4_jamarska_nepomoc_tocka_b8.jpg)\n\nSmo skupaj ugotovili, da v tem delu jame ni več nič perspektivnega, Klemen je na tablici že izrisal osnutek načrta, zato smo se odpravili proti drugemu koncu jame, kjer sta kolega zame prihranila širjenje novega dela, ki je vodil navzdol v brezno. Verjetno se nista želela ponovno izogibati lužici, ki je bila v ozkem delu ravno na pravem mestu, da si lahko z malce iznajdljivosti ostal suh. Nad breznom se dviguje nekajmetrski kamin, ki pa se proti vrhu zapira. Brezno pa gre navzdol le dobre 4 metre, torej smo na tej točni sklenili, da je to to, in se počasi odpravili proti izhodu jame, da v načrt »vržemo« še prvih 17 metrov, ki so bili izmerjeni pred skoraj desetimi leti.\n\n![Lužica (točka A3).](https://jknm-novice.s3.eu-central-003.backblazeb2.com/vodoravna-jama-na-zidovcu-je-postala-prava-jama-22-01-2021/slika_5_luzica_tocka_a3.jpg)\n\nZunaj Klemen reče 133 metrov, Kaco pa takoj izstreli, skupaj torej točno 150! Pa nas risar kmalu umiri, da je to dolžina vseh delov, kar pa tudi ni slabo, sploh ne!\n\nJama, ki prej (skoraj) ni bila jama, sedaj to je! In lepotica meri točno 133 metrov! Načrta sta na voljo tudi v višji resoluciji: <a href=\"https://jknm.s3.eu-central-1.amazonaws.com/vodoravna-jama-na-zidovcu-je-postala-prava-jama-22-01-2021/zidovec_profil.png\" target=\"_blank\">iztegnjeni profil</a> in <a href=\"https://jknm.s3.eu-central-1.amazonaws.com/vodoravna-jama-na-zidovcu-je-postala-prava-jama-22-01-2021/zidovec_tloris.png\" target=\"_blank\">tloris</a>.\n\n![Meander klučavnica v stranskem rovu (od točke B1 proti B2).](https://jknm-novice.s3.eu-central-003.backblazeb2.com/vodoravna-jama-na-zidovcu-je-postala-prava-jama-22-01-2021/slika_6_meander_klucavnica_v_stranskem_rovu_od_tocke_b1_proti_b2.jpg)\n\n![Tloris jame na Židovcu.](https://jknm-novice.s3.eu-central-003.backblazeb2.com/vodoravna-jama-na-zidovcu-je-postala-prava-jama-22-01-2021/zidovec_tloris.jpg)\n\nNačrta Klemen Mihalič, fotografije Mateja Kopina.\n\nNa treh akcijah smo sodelovali Davor Kacin, Žiga Remih, Lovro Remih, Mateja Kopina, Klemen Mihalič in Mitja Remih."
  },
  {
    "id": 550,
    "markdown": "# Terenska akcija na Kočevskem Rogu\n\nFante počasi navajam, pomaga tudi Šini, da ko grejo v jamo, lahko javijo tudi meni, ne bom nič huda. In lahko rečem, da so kočno začeli popuščati … Preteklo soboto zjutraj sem od Kacota dobila sporočilo »Jutro! Nedeljska terenska akcija na Kočevskem Rogu. Greš zraven?«. Sem ga po izpitu poklicala, da naj mi pove kaj več in ko je rekel »sem napikal 100 lidarc, ki bi jih šli pogledat …«, si lahko predstavljate moj odziv. Bila sem začudena, kdo pa ne bi bil, navdušena in seveda sem potrdila udeležbo. Ker smo resni jamarji, smo zvečer še video klic opravili, da smo dorekli strategijo in sklenili, da naslednji dan ob 7.30 začnemo.\n\n![Strategija.](https://jknm-novice.s3.eu-central-003.backblazeb2.com/terenska-akcija-na-kocevskem-rogu-04-02-2021/slika_01_strategija.jpg)\n\nZjutraj smo se počasi nabrali, pobudnik akcije je prišel zadnji, ker mu iskanje novih lidarc ni dalo spati. Pa nič zato, v miru smo spili kavo in pojedli krof, je treba pošteno začeti dan! Fantje kot izkušeni jamarji so dorekli še zadnje podrobnosti in razdelili smo se v dve ekipi. V prvi sta bila Klemen in Remih, v drugi pa Kaco, Anže in jaz. Ker na Rogu signal ravno ni doma, nas je Remih še komunikacijsko podprl z voki-tokiji, da bomo lahko na vezi, potem pa smo se čisto zares, vsak v svoj konec in v snežni spremljavi, zagnali na delo.\n\n![Pregled objekta.](https://jknm-novice.s3.eu-central-003.backblazeb2.com/terenska-akcija-na-kocevskem-rogu-04-02-2021/slika_02_pregled_objekta.jpg)\n\nNajprej smo se odpeljali v konec, kjer smo si ogledali dve točki. Upali smo, da nam bodo že prve koordinate dale veselje, pa je Anže ocenil, da žal temu ne bo tako. Ni pa bilo tako enostavno, je bilo vseeno treba poplezati na dno objekta in dobro pogledati, če bo jama ali ne. Smo se odpravili proti drugi točki, ni bila daleč od prve, nekaj sto metrov. Fanta sta se zagledala in zapodila v globino, jaz pa sem opazovala zunanje kamnito okrasje. Ta objekt je bil bolj milosten, ker mu sedaj lahko rečemo kar jama. Anže jo je izmeril in zrisal, potem pa smo se vrnili proti avtu, ker naslednje delovno območje ni bilo tako blizu. Smo se peljali nekaj minut, kjer smo imeli plan pregledali naslednje štiri obetajoče si točke. Ne tako daleč od delovišča nas je zaustavila nekakšna rampa, ki se nam je vsem zdela nadvse čudna, kakšen sistem ima? Se nismo pustili omejevati, malo smo postokali, da bomo pač že naredili tistih nekaj korakov več in začeli pot. Pa nam rampa vseeno ni dala miru in smo jo poskusili odpreti in je uspelo. Smo se zapeljali še tistih nekaj sto metrov in ponovno izstopili, tokrat med medvedje stopinje in postalo nam je jasno, čemu rampa.\n\n![Medvedje sledi.](https://jknm-novice.s3.eu-central-003.backblazeb2.com/terenska-akcija-na-kocevskem-rogu-04-02-2021/slika_03_medvedje_stopinje.jpg)\n\nDokler nisem prišla v jamarski klub, nisem poznala ljudi, ki bi se bali medvedov, med jamarji pa to pogosto slišim. No, resnici na ljubo, mnogo ljudi ne raziskuje gozdov in lukenj v njem, kot to počnejo jamarji in ti mnogi ljudje tudi še niso imeli bližnjega srečanja z medvedom, kot nekaj članov našega kluba.\n\n![Jama, ki obeta.](https://jknm-novice.s3.eu-central-003.backblazeb2.com/terenska-akcija-na-kocevskem-rogu-04-02-2021/slika_04_jama_ki_obeta.jpg)\n\nPrevidno smo se odpravili proti prvim koordinatam, ki so omogočile, da smo za nekaj časa popolnoma odmislili medvede. Še ena jama, od katere si veliko obetamo. Ocenili smo, da je jami treba nameniti eno celo akcijo, zato smo jo le še poslikali, zabeležili kot obetavno in se odpravili k naslednji točki. Ta nas je vodila v strm breg, smo že imeli občutek, da smo na alpinistični odpravi. Na vrhu smo ugotovili, da stojimo na robu vrtače, naša točka pa se je nahajala na drugem koncu. Ura je bila že okrog enajste in sneg ni popuščal, zato nam je sneg ponovno vlil nekaj medvedjega strahu. Objekt, ki smo si ga prišli ogledat, je imel vodoraven vhod iz dna vrtače, mi pa smo stali na vrhu tega. Vhod je bil visok, čudovit in med skalami, nekaj metrov pred njim pa so bile stopinje, ki so se sicer pred vhodom nehale, kot da noter ni nihče vstopil. No, Kaco ni bil tako zaupljiv in je posumil, da bi bil lahko brlog. »Kar nekaj snega je že zapadlo, kaj če je zakrilo sledi?« Pa se je vseeno opogumil, da gre on prvi pogledat, a pod pogojem, da ga posujemo na tem mestu, če se mu zgodi konec. Se je Anžetu hudo storilo in kmalu mu je šel podporo nuditi tudi on, nekdo pa je moral vse poslikati in posneti, najprej z vrha (razgled je bil res super), potem pa še z dna. Sta nekaj vej zmetala notri, svetila in vohala, nato pa zaključila, da ni brlog in izkazalo se je, da tudi jama ne. V tistem smo ujeli nekaj mobilnega signala in se slišali z drugo ekipo. Klemen in Remih sta javila, da uspešno premagujeta razmere in si ogledujeta objekte. Napotili smo se nazaj v dolino do avta in od tam na drugo stran ceste, da pregledamo preostali dve točki v tem koncu. V tistem trenutku smo imeli dobro statistiko 2 : 2, dve jami in dva objekta, ki to žal nista, preostala objekta pa sta našo statistiko poslabšala. A tako v jamarstvu očitno je, pravijo fantje.\n\n![Je to brlog?](https://jknm-novice.s3.eu-central-003.backblazeb2.com/terenska-akcija-na-kocevskem-rogu-04-02-2021/slika_05_je_to_brlog.jpg)\n\nPo zasluženi pavzi smo se odpeljali še malo naprej po cesti in si ogledali še nekaj objektov, žal noben od teh ne obeta, a sedaj vsaj vemo. Pot do naslednjih lidar točk nas je ponovno zanesla na drug konec Roga. V avtu smo občudovali kako sneg naletava in se plast le-tega debeli. Vožnja je postajala vse bolj zabavna. Smo bili že zelo blizu jam, pa je navdušenje nad snegom in sposobnostjo avtomobila Kacota premamila, da se je odločil, da se zapelje vse do potencialne jame. »Avto je super, pa gume tudi, a bi bilo bolje, če bi namesto zimsko-letnih bile le zimske«, je zaključil Kaco, ko je avto obstal. Ni dolgo, kar mi je Šini razlagal svoje prijeme, ko hodi pozimi do Čaganke in kolikokrat je bil primoran, da uporabi štrik in reševalne manevre. Tokrat sem imela možnost to videti. Anže je oznanil, da bi si lahko pomagali z »Bernardom«. Anže in Kaco sta spretno postavila manever, jaz pa sem tistih pet minut izkoristila, da se pogrejem v avtu. Anže je dal znak, jaz sem skočila ven iz avta do štrika, Kaco pa vanj in za volan. Prvi poskus ni bil uspešen. Smo sklenili, da srečo poskusimo z drevesom na drugi strani ceste in prestavili manever. V tistem pa je Kaco še enkrat poskusil svojo srečo in uspel avto izkopati. Če bi imel signal, bi verjetno takoj naročil zimske gume, tako pa jih je verjetno takoj, ko je prišel domov. Zapodili smo se proti točkam. Smo hitro pogledali, kar smo želeli in se ponovno malo zapeljali, na kar smo opazili, da za nami pelje avto, čez trenutek pa spoznali, da sta naša Klemen in Remih. Smo se ustavili čez nekaj sto metrov pri naslednji točki, samo še to smo imeli za pogledati. Vsi smo izstopili iz avtov in Remihu ni bilo jasno, zakaj se mu že cel dan ne javljam na voki-toki. Isto je zanimalo mene, zakaj se on meni ne? Sem mu potisnila voki-toki v roke, ker mene je jama klicala, pa naj on to uredi za čas, ko mi skočimo pogledat. Smo bili hitro nazaj in Remihu je uspelo. Seveda sva takoj preizkusila komunikacijo, par neumnosti sva se zmenila, potem pa smo vsi skupaj dorekli, da je čas, da se spustimo v dolino.\n\n![Komunikacija.](https://jknm-novice.s3.eu-central-003.backblazeb2.com/terenska-akcija-na-kocevskem-rogu-04-02-2021/slika_06_komunikacija.jpg)\n\nUra je bila že tri, ko smo krenili proti Podturnu, a v križišču pri Cinku je Kaco ugotovi, da tu so pa še štiri koordinate, ki si jih je res želel pogledati. Anže je že bil v akciji in iskal lokacije, jaz pa sem poročala o spremembi plana fantoma za nami. Se ni nihče pritoževal, še vedno je bil dan, mi pa vsi za akcijo! Anže je vsaki ekipi dodelil dve točki in smo speljali vsi v isto smer, kar Remihu očitno ni bilo po godu, pa sem ga hitro pomirila, da se bomo čez nekaj metrov ustavili in šli po svoje. In res, parkirali smo, vzeli opremo in šli na pot. Ponovno smo se zapodili v hrib, ki je bil preraščen z mladimi bukvami, sneg pa je tudi že dodobra skril vse ovire, ki bi jih sicer opazili in se jim ognili, zato smo iskali vsak svojo najboljšo možnost glede na svoje spretnosti. Ponovno smo se znašli na vrhu vrtače in bilo se je potrebno samo malo spustiti navzdol in bili smo že pri prvi točki. So me fantje poučili, da je vrtača dobro mesto za iskanje jam, a nam tokrat ni bilo dano. Kaco se je moral zadovoljiti z najdbo kamrice v velikosti naše male hišice pri Čaganki. Napotili smo se ogledati še zadnji objekt in na poti do tja smo sledili medvedjim sledem in te so bile res sveže, a so na naslednjem križišču skrenile levo, nam pa je navigacija kazala desno. Do tam smo se kar utrudili, a nagrada je bila super, če se le mene vpraša. Mislim pa, da sta bila z izkupičkom zadovoljna tudi Anže in Kaco. Našli smo lepo udornico, na dnu le-te pa še nekaj malega za Kacota in Anžeta za pogledat. Smo bili kar daleč od avta in kar nekaj časa je minilo, od kar smo se razšli, je očitno Klemna in Remiha že malo skrbelo. Žal pa dobre komunikacije nismo mogli vzpostaviti, dokler se nismo konkretno začeli pomikati proti avtu.\n\n![Ekipa na koncu dneva.](https://jknm-novice.s3.eu-central-003.backblazeb2.com/terenska-akcija-na-kocevskem-rogu-04-02-2021/slika_07_ekipa_na_koncu_dneva.jpg)\n\nSpet smo bili vsi zbrani in rekli smo si, da v tem trenutku prav zares zaključimo akcijo, ker sicer bi lahko ostali cel teden na zasneženem Rogu. Čebelarski dom na Podstenicah ima nadstrešek, kjer smo si našli zatočišče, da smo opravili analizo, pojedli in spili, kar nam je še ostalo, pa slikali smo se za našega Zdravca. Za sabo smo imeli uspešen dan, poln prigod, pregledali smo preko 30 objektov in približno 10 od teh obeta. Ocenjujemo, da v kratkem ne prihaja samo pomlad, z njo očitno tudi veliko jamarskega veselja in dela.\n\nNa akciji smo sodelovali Anže Tomšič, Davor Kacin, Klemen Mihalič, Mitja Remih in Mateja Kopina."
  },
  {
    "id": 551,
    "markdown": "# Lidarce na Kočevskem rogu\n\nPo uspešni predhodni terenski akciji, ki je sicer bolj spominjala na alpinistično odpravo, smo se pretekli vikend ponovno odpravili na Kočevski Rog. Zbrali smo se z namenom, da raziščemo predhodno na računalniku označene objekte. Po nenadni otoplitvi se je v nekaj dneh utekočinilo vseh dvajset centimetrov snega. Namesto enovite snežne odeje je bilo opaziti le nekaj manjših zaplat v depresijah. Tokrat smo bili namesto snežne idile deležni deževne spremljave in blata.\n\nS Klemnom sva se na teren podala že v nedeljo popoldne. Raziskala sva dva objekta z globino štirinajst in osemindvajset metrov. Slednji na skrajnem dnu pod podorom najverjetneje skriva nadaljevanje.\n\n![Anže pomerja Urošev XXL kombinezon. Foto Uroš Mervič.](https://jknm-novice.s3.eu-central-003.backblazeb2.com/lidarce-na-kocevskem-rogu-10-02-2021/slika_01.jpg)\n\n![Old school risar. Uroš  Foto Anže Tomšič.](https://jknm-novice.s3.eu-central-003.backblazeb2.com/lidarce-na-kocevskem-rogu-10-02-2021/slika_02.jpg)\n\n![Novodobni risar Klemen.  Foto Davor Kacin.](https://jknm-novice.s3.eu-central-003.backblazeb2.com/lidarce-na-kocevskem-rogu-10-02-2021/slika_03.jpg)\n\nV ponedeljek smo nadaljevali v okrepljeni zasedbi. Pridružili so se nama še Mitja, Anže in Uroš. Razdeljeni v dve ekipi smo tekom dneva raziskali devet objektov. Od tega je bilo nekaj manjših, vendar vseeno primernih za registracijo, nekaj pa z globino trideset in en z globino petinštirideset metrov.\n\n![Bojni ples.  Foto Klemen Mihalič.](https://jknm-novice.s3.eu-central-003.backblazeb2.com/lidarce-na-kocevskem-rogu-10-02-2021/slika_04.jpg)\n\n![Naveza v vertikali.  Foto Mitja Remih.](https://jknm-novice.s3.eu-central-003.backblazeb2.com/lidarce-na-kocevskem-rogu-10-02-2021/slika_05.jpg)\n\n![Klemen z obrambnim sprejem čaka medveda, ki prihaja iz brloga.  Foto Davor Kacin.](https://jknm-novice.s3.eu-central-003.backblazeb2.com/lidarce-na-kocevskem-rogu-10-02-2021/slika_06.jpg)\n\n![Nadzornik Uroš.  Foto Anže Tomšič.](https://jknm-novice.s3.eu-central-003.backblazeb2.com/lidarce-na-kocevskem-rogu-10-02-2021/slika_07.jpg)\n\n![Kdo zdrži dlje na eni nogi.  Foto Klemen Mihalič.](https://jknm-novice.s3.eu-central-003.backblazeb2.com/lidarce-na-kocevskem-rogu-10-02-2021/slika_08.jpg)\n\nProti večeru smo se zbrali pri bližnji gozdarski koči in po izmenjavi rezultatov nazdravili uspešno izvedeni akciji. Izkupiček le-te je enajst novih objektov. Zaključujem, da je bilo za ta namen vredno izkoristiti podaljšani vikend.\n\nUdeleženci:&nbsp;Klemen Mihalič, Mitja Remih, Anže Tomšič, Uroš Mervič in Davor Kacin."
  },
  {
    "id": 536,
    "markdown": "# Jamarski tečaj 2020\n\nJamarski klub Novo mesto vabi vse, ki se jim\nzdi jamarstvo privlačen in zanimiv način koriščenja prostega časa, da se\nvpišejo v tečaj za pridobitev naziva jamar pripravnik.\n\n![](https://jknm-novice.s3.eu-central-003.backblazeb2.com/jamarski-tecaj-2020-22-05-2020/tecaj_plakat_2020.jpg)"
  },
  {
    "id": 537,
    "markdown": "# Letošnja jamarska šola za punce in Jazbina\n\nKot do sedaj tudi letos obnavljamo članske vrste s povabilom za nove člane - jamarske pripravnike. Korona je tečaj prestavila v začetek poletja in oskubila število prijav. Čeprav je bil odziv skromen  - le dve dekleti, pa smo lahko nad izplenom navdušeni. Že po uvodnem srečanju ob obisku jame Jazbine pri Podturnu sta jamarski pripravnici pokazali, da nista od muh. Z lahkoto izkušenih plezalk sta hitro osvojili vozle, uporabo lestvic, samovarovanje in komunikacijo, da ne omenjam premagovanje zahtevnega kamina v končnem delu Jazbine. Izkušnje kažejo, da smo z izpleni tečajev zadovoljni že, če med jamarskimi izbranci ostane vsaj en član. Tokrat kaže bolje, zato se bomo v nadaljevanju še kako potrudili, ko pride na vrsto jamarska tehnika in druge veščine.\n\n![Predsednikovi napotki Petri in Mateji pred uporabo jamarskih lestvic.](https://jknm-novice.s3.eu-central-003.backblazeb2.com/letosnja-jamarska-sola-za-punce-in-jazbina-08-06-2020/01.jpg)\n\nOb obisku jame nas je že na vhodu čakalo presenečenje, saj je bila  ključavnica na vratih odrezana, jama pa odprta! Le kdo je bil? Pričakovali smo, da nas bo v vhodnem rovu sprejela porodniška gruča južnih podkovnjakov, a se to ni zgodilo. Izkazalo se je, da ti verjetno zaradi nizkih temperatur raje previdno in tiho ždijo pod stropom v končnem delu jame in čakajo boljše čase.\n\nKot vedno nas je v kapniški dvorani pod stropnim breznom pričakalo nekaj novi odpadkov, ki jih odvržejo zvedavi sprehajalci gozdne učne poti. Seveda smo pokukali tudi v potencialno zasuto nadaljevanje v zadnji dvorani, kjer se ob steni poglablja vabljiv lijak. Bo treba zavihati rokave in se lotiti dela, mogoče pa ni tako brezupno, kot daje slutiti podor. Morda je prav tu pot do podzemskega Obrha ali vsaj do gradu Rožek nad Podturnom, kot pravi legenda.\n\n![Tečaj je spremljala tudi samička južnih podkovnjakov.](https://jknm-novice.s3.eu-central-003.backblazeb2.com/letosnja-jamarska-sola-za-punce-in-jazbina-08-06-2020/02.jpg)\n\nJamarski tečaj se je tako začel. Predsednik pravi, da je še vedno čas, da se nam priključite, a tokrat velja, da imajo prednost punce!"
  },
  {
    "id": 539,
    "markdown": "# Lukenjska jama kot arheološko najdišče\n\nLukenjska jama leži na koncu dober kilometer dolge zatrepne doline nasproti izvira Prečne, ki predstavlja tretji izvir ponikovalnice Temenice. Vodoravna jama ima dva vhoda, ki sta eden od drugega oddaljena le 20 m. Spodnji oziroma glavni rov v jamski prostor je ob večjem deževju poplavljen, voda pa se skozi ožji vhod na prosto vali v bližnjo strugo Temenice. Zahodno od njega in okoli 5 metrov višje je spodmol, ki je s stranskim rovom povezan s spodnjim rovom. Naravoslovec Ferdinand Seidl je leta 1919 v zgornjem delu jame našel človeške kosti. Leta 1938 so v gruščnatih tleh našli sledove lesnega oglja, spet drobce človeških kosti in glinasto posodo iz rimskega časa. Na območju spodmola pred zgornjo jamo je v letih 1975–1976 in 1980–1982 izkopaval arheolog dr. Franc Osole.\n\n![Spodmol Lukenjske jame z globoko arheološko sondo pred njim.](https://jknm-novice.s3.eu-central-003.backblazeb2.com/lukenjska-jama-kot-arheolosko-najdisce-18-06-2020/20200303_001.jpg)\n\nOdkril je mlajšepaleolitsko postojanko, ki jo je na podlagi odkrite favne, flore, artefaktov in radiokarbonske analize oglja iz kurišč datiral v obdobje epigravettiena (okoli 10.500 pr. n. št.). V zgornji, holocenski plasti pa so arheologi našli predmete iz različnih časovnih obdobij. Lukenjska jama je bila tako dokazano obljudena v mlajšem paleolitiku, neolitiku, bronasti dobi, železni dobi, rimski dobi in tudi v srednjem veku. Povzetek arheoloških raziskav je objavil tudi <a href=\"http://www.jknm.sihttps://jknm.s3.eu-central-1.amazonaws.com/lukenjska-jama-kot-arheolosko-najdisce-18-06-2020/dk1_11_osole_lukenjska_jama_arheolosko_najdisce.pdf\" target=\"_blank\">v Dolenjskem krasu, 1982</a>.&nbsp;Najdbe hrani Dolenjski muzej Novo mesto, del njih je na ogled na njihovi stalni arheološki razstavi.\n\n![Načrt Lukenjske jame (B. Ladišić, kataster JKNM, 2011).](https://jknm-novice.s3.eu-central-003.backblazeb2.com/lukenjska-jama-kot-arheolosko-najdisce-18-06-2020/lukenjska_jama.jpg)\n\nV severnem delu spodmola se v steni skozi ozek prehod odpira manjša dvorana. Vhod vanjo je težje dostopen, saj leži okrog 3 m višje od današnjih tal. Jamarji smo dvoranico poimenovali Kostnica, ker so prav v njej odkrili večje število človeških in živalskih kosti. Večina njih je bila močno zasigana in sprijeta skupaj. Leta 1980 so med Osoletovimi izkopavanji vzeli tri vzorce sige, ki so prekrivali kosti. Z analizo C14 so jih na Inštitutu Ruđerja Boškovića v Zagrebu radiokarbonsko datirali. Rezultati so pokazali, da je siga nad kostmi stara največ 2600 let, kar pomeni, da kosti pod njo pripadajo obdobju starejše železne dobe. Prisotnost in količino kosti v stranskem jamskem rovu si razlagamo na način, da je bil ta jamski prostor v halštatskem obdobju kraj večnega počitka.&nbsp;Sistematične arheološke raziskave v Kostnici še niso bile opravljene. Septembra 1980 smo jamarji našega kluba v želji, da bi preprečili nepooblaščeno odnašanje arheološkega materiala, vhod v Kostnico zaščitili z železno rešetko. Ta je bila v 90-tih letih prejšnjega stoletja uničena, danes si je pri vstopu v dvoranico treba pomagati z lestvijo.\n\n![Poglobljeno dno spodmola z dobro vidnim izvirnim nivojem nasutja na steni. Zgoraj desno je železen okvir, skozi katerega vstopimo v Kostnico.](https://jknm-novice.s3.eu-central-003.backblazeb2.com/lukenjska-jama-kot-arheolosko-najdisce-18-06-2020/20200303_003.jpg)\n\nLeta 2004 sta dr. Phil Mason iz Zavoda za varstvo kulturne dediščine, OE Novo mesto (ZVKDS) in Andrej Hudoklin iz Zavoda RS za varstvo narave, OE Novo mesto, v Kostnici opravila monitoring in površinsko pobrala nekaj odlomkov kosti ter dva odlomka prazgodovinske keramike.\n\nMed klubsko inventuro 2019 smo (ponovno) ugotovili, da nam na policah prostor zavzemata dva zajetna stalagmita, ki sta bila prvotno v enem kosu. To sta kapnika, ki ju je takratni predsednik Jamarskega kluba Novo mesto Lojze Medle med arheološkimi izkopavanji 1980-1982 pobral v Kostnici. Na spodnji strani imata sprijete človeške in živalske kosti ter redke odlomke keramike. V osemdesetih in devetdesetih letih prejšnjega stoletja sta bila razstavljena v nekdanji jamarski klubski vitrini na Rozmanovi ulici v Novem mestu, nato pa smo ju shranili na sedežu kluba. Jamarski klub je nedavno ti dve najdbi po štirih desetletjih predal pristojnemu ZVKDS, OE Novo mesto. Med pripravami na prenos gradiva je svoje dodal še Borivoj Ladišić, ki je iz Kostnice takrat pobral nekaj kosti, mestoma na debelo obložene z jamsko sigo ter nekaj odlomkov keramike različnih debelin in velikosti. Tudi Borivoj je z izjavo arheološko gradivo predal ZVKDS.\n\n![Stalagmit, pod katerim se zrcalijo človeške in živalske kosti, stare najmanj 2500 let.](https://jknm-novice.s3.eu-central-003.backblazeb2.com/lukenjska-jama-kot-arheolosko-najdisce-18-06-2020/20200308_001.jpg)\n\n![Kolčna glavica, ki je bila prekrita s sigovimi plastmi.](https://jknm-novice.s3.eu-central-003.backblazeb2.com/lukenjska-jama-kot-arheolosko-najdisce-18-06-2020/20200610_004.jpg)\n\n![Lep primerek poznobronaste keramike.](https://jknm-novice.s3.eu-central-003.backblazeb2.com/lukenjska-jama-kot-arheolosko-najdisce-18-06-2020/20200610_007.jpg)\n\nDejavnosti okoli prenosa najdb na pristojni zavod se bile povod, da so konec januarja konservatorji ZVKDS (Tina Britovšek, Marko Pršina, Katarina Udovč in dr. Philip Mason) v Lukenjski jami opravili monitoring spodmola in Kostnice. Na območju spodmola so na površini pobrali nekaj odlomkov prazgodovinske keramike in kosti. V sedaj nezaščiteni Kostnici pa so površinsko pobrali nekaj odlomkov močno zasiganih kosti in novodobnih odlomkov stekla ter plastike. Večina kosti v dvoranici pa je tako močno zasiganih, da jih je brez poškodb skorajda nemogoče odluščiti od podlage. Pobrane kosti je pregledal dr. Borut Toškan iz ZRC SAZU in potrdil, da pripadajo tako živalim, kot tudi človeku.\n\n![Arheološki pregled&nbsp;tal v Kostnici (2020).](https://jknm-novice.s3.eu-central-003.backblazeb2.com/lukenjska-jama-kot-arheolosko-najdisce-18-06-2020/20200129_002.jpg)\n\nNa ZVKDS, OE Novo mesto so vse zbrane najdbe iz let 1980, 2004 in 2020 zbrali, označili ter dokumentirali. Junija 2020 so jih predali Dolenjskemu muzeju Novo mesto, ki je krajevno pristojen za trajno hrambo arheološkega gradiva.\n\nFotografije&nbsp;Marko Pršina"
  },
  {
    "id": 546,
    "markdown": "# Kanin 2020 - Podgurka ali ko se sanje uresničijo\n\nTa vikend se je zame iztekel drugače, kot je sprva kazalo. Sredi tedna sem zbolel in vsi moji načrti so dobili velik vprašaj. Testiranje za covid-19 in slabo počutje je kazalo, da bom vikend preživel v karanteni, izoliran od vseh in vsega. Na srečo so se stvari spremenile in močna želja, da grem na Kanin se je izpolnila. Resda bolj v zadnjem trenutku. V petek popoldan sem dobil klic od zdravnika, da nimam covid-19. No, to je dobra novica! Kaj pa moje počutje? Tako, tako … Dobra novica je pripomogla boljšemu počutju. Kolegi so že bili v Bovcu in želja je bila še močnejša. Zvečer dobim klic od Gašperja iz JK Temenica, da bi šel na Kanin spoznavati jame v visokogorju. Pred tem sva se srečala na izpitih v Hudi luknji in glede na njegovo radovednost ter zanimanje sem mu omenil, da če bo priložnost, gre lahko z nami v jame na Kaninu. Še en razlog več za odhod. Malo sem razmišljal in zaključil, da grem. Saj poznate rek, da zemlja vse slabo iz telesa vzame. Samo vprašanje je, ali si živ ali …\n\n![Predhodnica se je v petek popoldne že nastavljala za jesen relativno močnim sončnim žarkom.](https://jknm-novice.s3.eu-central-003.backblazeb2.com/kanin-2020-podgurka-ali-ko-se-sanje-uresnicijo-24-09-2020/slika_1.jpg)\n\nNo, pa gremo. Zgodaj zjutraj vstanem in že se peljem v Bovec. Tam me počaka Gašper in skupaj greva na B postajo ter naprej na Kanin. Še nekaj ur in prideva v bivak JKNM v Velikem dolu. Tam sta se Mitja in Anže, ki sta celo noč delala v jami, utrujena in zaspana prestopala okoli bivaka, a sta se kmalu odpravila v šotor in zaspala. Zagotovo, ker iz šotora se je jasno slišalo glasno spanje – smrčanje. Odločil sem se, da si za spanje posteljem pred šotorom. Bo manj glasno za vse, ki bomo spali v bivaku. No, tudi jaz in Gašper sva se napravila v jamarsko opremo in odšla v Podgurko. Za Gašperja je bila to prva visokogorska jama. Dobila sva nalogo, da na koncu prvega meandra še malo razširiva, da bo lažje za raziskovalce Podgurke. Rečeno storjeno. Gašper je brez večjih težav prišel na delovišče in pričela sva z delom. Ko sva bila pred koncem, sta se vračala Klemen in Žeki. Imela sta odlično novico, da sta prišla nad brezno večje globine. Nadaljevala sta proti izhodu, midva z Gašperjem pa sva dokončala in se za njima odpravila ven. Zvečer je bilo veliko pogovora, kaj nas čaka naslednji dan, kaj in kako bomo raziskovali.\n\n![Jama je že globlja, s čimer se daljšajo tudi akcije. Zato je potrebno poskrbeti tudi za hrano in toplo pijačo.](https://jknm-novice.s3.eu-central-003.backblazeb2.com/kanin-2020-podgurka-ali-ko-se-sanje-uresnicijo-24-09-2020/slika_2.jpg)\n\n![Anže in Mitja sta se na globini okoli 300 m prebila čez meander Mulatjera in se spustila v okoli 20 metrov globoko brezence.](https://jknm-novice.s3.eu-central-003.backblazeb2.com/kanin-2020-podgurka-ali-ko-se-sanje-uresnicijo-24-09-2020/slika_3.jpg)\n\n![Klemen in Žeki sta preplezala krajšo stopnjo …](https://jknm-novice.s3.eu-central-003.backblazeb2.com/kanin-2020-podgurka-ali-ko-se-sanje-uresnicijo-24-09-2020/slika_4.jpg)\n\n![… in se prebila na rob brezna, za katerim je bilo videti samo temo.](https://jknm-novice.s3.eu-central-003.backblazeb2.com/kanin-2020-podgurka-ali-ko-se-sanje-uresnicijo-24-09-2020/slika_5.jpg)\n\n![Klemen se spušča v začetne dele brezna, dokler ni zmanjkalo vrvi in sidrišč.](https://jknm-novice.s3.eu-central-003.backblazeb2.com/kanin-2020-podgurka-ali-ko-se-sanje-uresnicijo-24-09-2020/slika_6.jpg)\n\nJutro je prišlo hitro in prva sta v jamo odšla Klemen in Žeki z nalogo izmeriti dele, ki so bili raziskani na zadnjih dveh akcijah. Za njima sta odšla še Anži in Mitja, ki sta vzela vso kovačijo (kolikor jo je še bilo v bivaku), da opremita brezno in raziskujeta dalje. Gašper nas je zapustil in s sabo v zahvalo za dobro akcijo odnesel smeti, ki so se nabrale med našim bivanjem v tem vikendu. Lahko ga pohvalim, da je pokazal veliko zanimanje in dobro premagal krstno raziskovanje v visokogorskem breznu. Jaz sem šel zadnji s polno transportko vrvi, če slučajno zmanjka za kakšen meter. Poln pričakovanja sem se spuščal vse globlje in globlje. Najprej sem ujel Klemna in Žekija, ki sta pridno merila novo raziskane dele. Še malo plezanja, spuščanja po meandrih in že sem se znašel na robu brezna - čudovit pogled v globino! Nekje globoko pod mano sta migetali dve lučki - Anžetova je nihala in se izgubljala v globino, Mitja pa je čakal, da Anže najde primerno mesto za sidrišče in nadaljuje v globino.\n\n![Stene brezna so dokaj razbite in krušljive.](https://jknm-novice.s3.eu-central-003.backblazeb2.com/kanin-2020-podgurka-ali-ko-se-sanje-uresnicijo-24-09-2020/slika_7.jpg)\n\nMed čakanjem sem razmišljal, da se je končno uresničila naša dolgoletna želja - prodreti v osrčje Kaninskega masiva. Podgurka je prva jama, ki smo jo našli, ko smo pričeli z raziskovanjem Kanina leta 1993. Tedaj smo se prvič samostojno srečali in pričeli raziskovati visokogorski kras. Že tedaj smo upali in si želeli, da bi bila to jama, ki bi nas peljala 1000 m v globino masiva. Žal sta bila naša vztrajnost in znanje še bolj v povojih. Leta 1998 smo nazadnje raziskovali v Podgurki. Po prebitju prvega meandra smo zaključili, kljub temu, da je bil zelo močan prepih, ki nam je dal vedeti, da gre jama dalje in globlje. Počakati je bilo treba skoraj dve desetletji, da je prišla nova generacija, z več znanja in vztrajnosti, ki so raziskovanje v njej ponovno oživili. Sedaj smo zaradi njih in vsega truda, ki ga vlagamo stari in mladi raziskovalci, prišli do lepih rezultatov. Zaradi tega sem bil sedaj na robu brezna, ki obeta in nas spušča najgloblje, kar smo do sedaj kot klub raziskali na Kaninu.\n\n![Dno brezna je ogromnih dimenzij – 15 x 15 metrov.](https://jknm-novice.s3.eu-central-003.backblazeb2.com/kanin-2020-podgurka-ali-ko-se-sanje-uresnicijo-24-09-2020/slika_8.jpg)\n\n![Nadaljevanje je možno vsaj na dveh koncih - v oknu okoli 10 m nad tlemi in v kamnitem podoru na dnu.](https://jknm-novice.s3.eu-central-003.backblazeb2.com/kanin-2020-podgurka-ali-ko-se-sanje-uresnicijo-24-09-2020/slika_9.jpg)\n\nTo razmišljanje mi prekine klic od Mitje, da je prosto in naj pridem za njima. Pričel sem spust v brezno velikih dimenzij, do tedaj neznane globine. Drobne lučke na dnu so mi dale slutiti, da brezno presega 100 m. Med spustom sem opazoval stene brezna, v katerih so se odpirala okna, ki bodo, če bo potrebno, peljala v druge dele jame. Obenem pohvalim Anžeta, ki je resnično dobro opremil zahtevno brezno, katerega stene so bile krušljive, naredil je več zamikov, ki zahtevajo veliko znanja in spretnosti jamarja pri opremljanju. Ujel sem ju skoraj na dnu brezna. Ustavila sta se na ogromnem balvanu, ki se je zagozdil tik nad dnom. Tu mi je Anže ponudil, da naredim še zadnje sidrišče. Na dnu smo pričeli s pregledovanjem in iskanjem nadaljevanja. Ogromno brezno, ogromno velikih skal, ki so zasule nadaljevanje, ki smo ga pričakovali. Vseeno smo v enem delu začutili hladen piš, ki nam pove, da se jama nadaljuje. Malo bo potrebno plezati navzgor in pogledati, kaj se skriva v ozadju. To smo pustili za naslednjo akcijo in še kaj se bo našlo v stenah ogromnega brezna. Počakali smo še Klemna in Žekija, da povesta globino brezna. Končno sta le prišla in povedala številko, ki nas je razveselila -130 m! Skupna dosežena globina v Podgurki tako znaša 435 m. Še skupinska fotografija vseh petih raziskovalcev in sledilo je vračanje na površje. Naprej sta odšla Klemen in Žeki za njima jaz, kasneje še Anže in Mitja. Prvi trije smo še isti dan odšli v dolino in domov, saj nas je v ponedeljek čakala služba in ni bilo časa za počitek. Vendar smo zmogli in srečno prišli domov, polni lepih vtisov in adrenalina. Anže in Mitja sta prespala še eno noč in ponedeljek pospravila tabor.\n\n![Zadovoljni in presrečni na trenutnem dnu klubske najgloblje jame na Kaninu.](https://jknm-novice.s3.eu-central-003.backblazeb2.com/kanin-2020-podgurka-ali-ko-se-sanje-uresnicijo-24-09-2020/slika_10.jpg)\n\nVztrajno in resnično skupinsko dela vseh članov kluba nas pelje v masiv Kanina in obljublja globoko jamo. Dogaja se, da sanje postopoma postajajo resničnost.\n\n![Skica starih in novih delov brezna Podgurka.](https://jknm-novice.s3.eu-central-003.backblazeb2.com/kanin-2020-podgurka-ali-ko-se-sanje-uresnicijo-24-09-2020/slika_11.png)\n\nPodgurci v Podgurki smo bili Klemen Mihalič, Anže Tomšič, Mitja Remih, Tomaž Žekar, Mihael Rukše ter Gašper Kveder (JK Temnica)."
  },
  {
    "id": 554,
    "markdown": "# Nova odkritja v Pihalniku\n\nRaziskovanje Pihalnika sega v 60-ta leta prejšnjega stoletja, ko so jamo\n  raziskovali prvi člani JKNM. Več o tem si lahko preberete\n  <a href=\"http://www.jknm.sihttps://jknm.s3.eu-central-1.amazonaws.com/nova-odkritja-v-pihalniku-14-04-2021/dk1_15_ladisic_jama_pihalnik_nad_podturnom.pdf\" target=\"_blank\">v Borivojevem članku v Dolenjskem krasu 1</a>. Kasneje je medklubska ekipa na enem izmed Dolenjskih jamarskih taborov\n  raziskala nadaljevanje v podornem poševnem rovu. Prišli so v dvorano večjih\n  dimenzij, od koder so nadaljevanje kvečjemu čutili v temnih kaminih, ki so jih\n  opazovali v soju plamena karbidk. Jama je zbujala zanimanje jamarjev tudi\n  zaradi možnosti povezave z zgornjim vhodom. Posledica te povezave naj bi bilo\n  precej močno kroženje zraka, ki je značilno za to jamo in ji je zato tudi dalo\n  ime. Verjetno je to spodbudilo prve raziskovalce in tako je Marko Pršina ob\n  pomoči Ivana Lukšiča na eni izmed akcij prosto preplezal spodnji del kamina do\n  police oziroma brezenca v njegovem osrednjem delu. Več v tistih pionirskih\n  časih ni šlo - poguma je bilo dovolj, a sta manjkala znanje in oprema.\n  Očitnega nadaljevanja pa od tam ni bilo videti. Povzetek teh raziskav je na\n  kratko opisan\n  <a href=\"http://www.jknm.sihttps://jknm.s3.eu-central-1.amazonaws.com/nova-odkritja-v-pihalniku-14-04-2021/2577_pihalnik.pdf\" target=\"_blank\">v tem prispevku na spletni strani JKNM</a>.\n\n![Vhod v Pihalnik se odpira v jašku na cesti med Podturnom in Bazo 20.](https://jknm-novice.s3.eu-central-003.backblazeb2.com/nova-odkritja-v-pihalniku-14-04-2021/slika_1.jpg)\n\nNa enem izmed klubskih torkovih sestankov je beseda ponovno nanesla na\n  Pihalnik in njegov skoraj mitološki zgornji vhod. Zdravko je podražil, da\n  morda prepih nastaja zaradi povezave s sistemom, ki vodi v samo osrčje masiva\n  Kočevskega Roga. Zaigral je na prave strune in kmalu smo se Damijan, Petra,\n  Mateja in Klemen odpravili plezati kamin v končni dvorani. Na prvi akciji smo\n  splezali okoli 25 m visoko in dosegli fikse,&nbsp;ki jih je za sabo pustila\n  ekipa z Mihom Rukšetom in Daretom Hribarjem na čelu. Ta je kamin raziskovala\n  pred okroglo dvema desetletjema in z delom na neki točki očitno zaključila. Na\n  naši novodobni akciji&nbsp;je Damijan na novo opremil spust v glavnem breznu,\n  Mateja in Klemen pa sva nadaljevala plezanje v stransko, precej lepo zasigano\n  dvoranico, ter v kamin, ki se odpira neposredno v stropu velike dvorane. Ta se\n  na žalost po 15 metrih zapre.\n\n![Prvi del kamina je omogočal precej »prostega« plezanja.](https://jknm-novice.s3.eu-central-003.backblazeb2.com/nova-odkritja-v-pihalniku-14-04-2021/slika_2.jpg)\n\nNa tretji akciji smo se namenili preplezati smer do razpoke, ki se je odpirala\n  ob strani stropa dvorane. Anže in Petra sta pričela s plezanjem, Klemen pa je\n  izmeril do tedaj preplezane in raziskane dele. Anže je kmalu izginil v razpoki\n  in obvestil, da se jama nadaljuje in da bo preveril nadaljevanje. Petra in\n  Klemen sva v tem času preplezala še možna nadaljevanja v zasigani dvoranici\n  ter se spustila v okoli 15 globoko brezno, za katerega smo predvidevali, da se\n  poveže v kamin na začetnem delu dvorane. Povezave nismo ugotovili, saj se je\n  brezno na dnu zaprlo. V tem času Anžeta še kar ni bilo nazaj, zaradi česar\n  naju je že malo zaskrbelo, a hkrati zbujalo upe, da se je zadaj odprlo nekaj\n  velikega. Končno sva ga zaslišala, ki je povedal, da se zadaj odpre velika\n  dvorana. S Petro sva navdušeno odplezala po smeri, ki jo je Anže na novo\n  opremil.\n\nKo sem plezal po smeri navzgor so se začele težave. Pred očmi se mi je začela\n  prikazovati temno oranžna barva. Pomislil sem, kaj bi lahko bilo narobe z\n  mano. Morda sem premalo pil in sem dehidriral. Kamorkoli pogledam, vse je\n  oranžno. Osvetlim steno, oranžna. Pogledam noge, vse oranžno. Na sidrišču\n  hočem prepeti prižemo, pa je sprva sploh ne najdem. Namesto značilne oblike\n  vidim na vrvi samo brezoblično oranžno gmoto. Srce mi začne biti in težko\n  kontroliram dihanje. Kaj se vendar dogaja. Poskusim premakniti to tujo spolzko\n  stvar, ki bi naj bila moja prižema. Stisnem jo, kot da gre za življenje.\n  Naenkrat izgubi svojo strukturo! Med prsti se izmuzne kot blato. Občutek imam,\n  kot da bi bil ujet v Dalijevi sliki. Nato jo zatipam. Pod blatom se prikaže\n  ročna prižema. Nadaljujem s strganjem oranžnega blata iz mene in kmalu najdem\n  tudi prsno prižemo, pa zavoro, pantin nekje na škornju … Občutek imam,\n  da se mi je iz srca odvalil kamen, ker še nisem povsem izgubil razum. Pa ni\n  bil kamen, samo kepa blata, ki se je odluščila od škornja.\n\n![Prehod v dvorano na vrhu Blatnega pota.](https://jknm-novice.s3.eu-central-003.backblazeb2.com/nova-odkritja-v-pihalniku-14-04-2021/slika_3.jpg)\n\nNadaljevanje za oknom v kaminu se strmo vzpenja in je polno najžlahtnejšega\n  blata, ki komaj čaka, da se prilepi na nič hudega slutečega jamarja. Zaradi te\n  značilnosti smo ta odsek poimenovali »Blatni pot«. Na vrhu se je\n  potrebno še stlačiti skozi kratko ožino in kar naenkrat se pred tabo pokaže\n  črnina.\n\n![Nova dvorana je dimenzije 20 m x 30 m in ima višinsko razliko med najvišjo\n    in najnižjo točko 30 m.](https://jknm-novice.s3.eu-central-003.backblazeb2.com/nova-odkritja-v-pihalniku-14-04-2021/slika_4.jpg)\n\n![Na sredini stropa se odpira kamin, ki buri našo domišljijo.](https://jknm-novice.s3.eu-central-003.backblazeb2.com/nova-odkritja-v-pihalniku-14-04-2021/slika_5.jpg)\n\nDvorana širine 20 metrov se proti jugozahodu poševno spušča in se po 30 metrih\n  zaključi med podornimi bloki, med katerimi je videti tudi kakšno nadaljevanje.\n  Zaradi velike količine blata na naših telesih so bile noge težke kot da bi\n  pretekli maraton, zato prepustimo raziskovanje prehodov za naslednjič.\n  Višinska razlika med najnižjim delom dvorane in stropom je 30 metrov. Točno na\n  sredini stropa smo opazili kamin, iz katerega je v času našega obiska tekla\n  voda. Doma sem primerjal načrt jame z reliefom površja in ocenil, da je\n  višinska razlika med potencialnim vhodom na površju in tem kaminom cca. 30\n  metrov. Po novih odkritjih v Pihalniku smo cilju povezavi z zgornjim vhodom\n  malo bližje. Morda pa se nam kmalu nasmehne sreča in najdemo nov vhod v sistem\n  Pihalnika.\n\n![Klemen ne skriva navdušenja nad novimi odkritji.](https://jknm-novice.s3.eu-central-003.backblazeb2.com/nova-odkritja-v-pihalniku-14-04-2021/slika_6.jpg)\n\n![Ko besedna zveza »umazan kot prasec« ni več samo metafora.](https://jknm-novice.s3.eu-central-003.backblazeb2.com/nova-odkritja-v-pihalniku-14-04-2021/slika_7.jpg)\n\n![Shema novih delov.](https://jknm-novice.s3.eu-central-003.backblazeb2.com/nova-odkritja-v-pihalniku-14-04-2021/shema_2.png)\n\n<a href=\"https://jknm.s3.eu-central-1.amazonaws.com/nova-odkritja-v-pihalniku-14-04-2021/shema_1.png\" target=\"_blank\">Shema novih delov v polni ločljivosti.</a>\n\nFoto: Damijan Šinigoj, Anže Tomšič, Mateja Kopina.\n\nNa akcijah smo sodelovali: Petra Saje, Mateja Kopina, Damijan Šinigoj, Anže\n  Tomšič in Klemen Mihalič."
  },
  {
    "id": 558,
    "markdown": "# Jamarski tečaj 2021 - prvi dan praktičnega izobraževanja\n\nZakaj sem se znašla na jamarskem tečaju? Ker je to izvrstni način za hranjenje radovednega duha, gibanje, pobeg pred množico ljudi in možnost stika z naravo. Kmalu sem ugotovila, da bo treba pred tečajem vseeno malo več misliti, saj sem doma pozabila rokavice, v omari so ostali dežni škornji (na katere niti nisem pomislila, čeprav so bili prejšnji dan omenjeni) ter ugotovila, da lučka na čeladi ni pokvarjena, ampak da so za njeno delovanje potrebne baterije. Res blond, menda sem mislila, da dela na elektriko?\n\n![Po starem - po lojtrci v namišljeno brezno](https://jknm-novice.s3.eu-central-003.backblazeb2.com/jamarski-tecaj-2021-prvi-dan-prakticnega-izobrazevanja-31-05-2021/img_8846_01.jpg)\n\n![Še pogled od zgoraj navzdol.](https://jknm-novice.s3.eu-central-003.backblazeb2.com/jamarski-tecaj-2021-prvi-dan-prakticnega-izobrazevanja-31-05-2021/img_8860_01.jpg)\n\nPrva spoznanja jamarskega sveta so predvsem:\n\n- undefined\n- undefined\n- undefined\n- undefined\n- undefined\n- undefined\n- undefined\n- undefined\n- undefined\n- undefined\n- undefined\n\n![Morda preveč vrvi za začetek ;-)](https://jknm-novice.s3.eu-central-003.backblazeb2.com/jamarski-tecaj-2021-prvi-dan-prakticnega-izobrazevanja-31-05-2021/img_8856_01.jpg)\n\n![Plezanje v znamenitem žlebu Jazbine pri Podturnu.](https://jknm-novice.s3.eu-central-003.backblazeb2.com/jamarski-tecaj-2021-prvi-dan-prakticnega-izobrazevanja-31-05-2021/img_8834_01.jpg)\n\n![Pred zgornjim vhodom v Jazbino.](https://jknm-novice.s3.eu-central-003.backblazeb2.com/jamarski-tecaj-2021-prvi-dan-prakticnega-izobrazevanja-31-05-2021/2021_05_29_jknm_tecaj_jazbina_008_01.jpg)\n\n![Zadovoljni obrazi po zaključku prvega dne.](https://jknm-novice.s3.eu-central-003.backblazeb2.com/jamarski-tecaj-2021-prvi-dan-prakticnega-izobrazevanja-31-05-2021/img_8838_01.jpg)\n\nMoja soimenjakinja Pušlarjeva poje »A to ni dovolj, želim si še več« in jaz pojem z njo.\n\n<b>Nina Mandelj</b>\n\nFotografije: Mateja Kopina in Marko Majhen\n\n### Vtisi Francozinje&nbsp;Doriane\n\n<b>Prvi dan v jami z jamarsko šolo</b>\n\nZa prvi praktičen dan smo šli v jamo Jazbina. Cilj dneva je bil govoriti o varnosti: kako se zaščititi pred temo, vlažnostjo in mrazom. Govorili smo o opremi: čelada, dve luči, topla oblačila in škornji. Naredili smo tudi naš prvi jamarski vozel za našo zaščito in trenirali smo plezanje na lestvi.\n\nV drugem delu nam je inštruktor povedal, da so jame naravne in da v njih živi veliko žival, katere niso vajene obiskovalcev. Jame moramo spoštovati in zaščititi. V soboto smo videli netopirje, pajke in žabo.\n\nIn zadnja točka, mogoče najpomembnejša, je da smo se učili kako komunicirati. Moram reči, da je to najtežje zame, ker so bile vse slovenske besede nove, ampak se bom učila in trenirala za naslednji vikend.\n\n<b>Doriane Jouault</b>"
  },
  {
    "id": 559,
    "markdown": "# Jamarski tečaj 2021 - drugi vikend\n\nPolovica tečaja je za nami. Teoretični del v petek zvečer mi je malo lomil možgane. Čisto preveč informacij v kratkem času. Načeloma mi je vse jasno in logično, a točno vem, da bi me v praksi nekje zmanjkalo in ne bi pravilno nadaljeval. Zato pa že zarana naslednji dan sledi praktični del v steni in na vrvi. Jap, spuščanje in plezanje po lestvicah so nas učili prejšnji vikend.\n\nV petek nam je Klemen razložil vse o osebni varovalni opremi ter do potankosti plezalni pas. Tu se začne cel žur. Vponke, bremza, popkovini, pasovi, prižemi, zanka ... ampak vsa oprema je noro dobro razvita in sistem spuščanja / plezanja je logičen. Na plezalcu ostane le še dosledna uporaba dvojnega varovanja in si varen med plezanjem po vrvi. Nakar vpade še jamar Anže in nam kaže nove vozle, potrebne za naslednji dan v steni. Petkov tečaj pod krošnjo drevesa zaključimo v temi. Kot je za jamarje v navadi? Ne vem še ... ugibam ;-)\n\nV soboto zjutraj pa smo že kar takoj ob prihodu do udornice Malisnica oblekli plezalni pas. Ker teorijo smo že slišali! Za dobiti občutek smo prvi spust opravi z dvometrske skale, nakar sledi ponovitev na daljši vrvi. In tu se kmalu pojavijo prvi zares tehnični elementi, ker sam spust po vrvi je prav zabaven. Prestaviti se z ene strani sidrišča na drugo (po domače bi rekel z ene vrvi na drugo) je pa kar zanimiv postopek. Kar nekaj manevrov je potrebnih, da se venomer zagotavlja dvojno varovanje in inštruktorjema ni ušla nobena poteza, ki sem jo narobe naredil med plezanjem.\n\n![Za začetek - vozli, vozli, vozli ...](https://jknm-novice.s3.eu-central-003.backblazeb2.com/jamarski-tecaj-2021-drugi-vikend-07-06-2021/20210605_001.jpg)\n\n![Prvič v vertikali.](https://jknm-novice.s3.eu-central-003.backblazeb2.com/jamarski-tecaj-2021-drugi-vikend-07-06-2021/20210605_002.jpg)\n\n![Pod budnim očesom inštruktorja.](https://jknm-novice.s3.eu-central-003.backblazeb2.com/jamarski-tecaj-2021-drugi-vikend-07-06-2021/20210605_003.jpg)\n\nVzpenjanje po vrvi pa je spet nova zgodba. Razmišljam, kako bi opisal zadevo. Pa se spomnim Adama, ki me je po koncu tečaja spraševal: \"A sem samo jaz preslišal govora o vzpenjanju po vrvi ali so to pozabili povedati?\" Po mojem tega nihče ne želi razlagati, ker je težko povedati. Je pa zelo logično, ko si enkrat pravilno vpet na vrvi s prsno in ročno prižemo ter zanko. Enostavno plezaš pač ;-)\n\n![Premice, presečišča, simetrale, diagonale, tangente, oglišča in še in še.](https://jknm-novice.s3.eu-central-003.backblazeb2.com/jamarski-tecaj-2021-drugi-vikend-07-06-2021/20210605_004.jpg)\n\n![Skoraj gneča v smereh.](https://jknm-novice.s3.eu-central-003.backblazeb2.com/jamarski-tecaj-2021-drugi-vikend-07-06-2021/20210605_005.jpg)\n\nTa tečaj se krasno razvija. Sploh ker nas učijo strastni jamarji in hkrati enkratni pedagogi. Pa krasna ekipa sotečajnikov/ic tudi pomaga pri tej prijetni izkušnji.&nbsp;V pričakovanju naslednjega vikenda ...\n\n<b>Marko Majhen</b>\n\nPS:&nbsp;mala opažanja\n\nV eno fajn družbo sem zabredel. Jamarka pride zapiske urejati v naravo ob steno, druga mimogrede opremi plezalno smer, tretji pride z otroci pogledati tečajnike v steni, četrti nas ob obisku spremlja in pomaga ob treniranju izdelave vozlov ... eno tako prijetno, sproščeno, kolegialno vzdušje veje v jamarski sceni. Lepo!\n\nFotografije Marko Majhen"
  },
  {
    "id": 560,
    "markdown": "# Jelenov hodnik\n\nLetošnjo zimo smo bili zelo\npridni pri iskanju novih jam, saj se je Kaco okužil s programom Fugroviewer. V nekaj\ndneh je »naštepal« preko 150 lidarc, kar nekaj mesecev pa je trajalo, da smo\npregledali označene točke, ki bi lahko predstavljale morebitno brezno ali jamo.\nKer smo stopili skupaj, smo bili dokaj uspešni, predvsem pa smo se zabavali!\nNepregledanega terena je ostalo seveda še na pretek, je pa trenutno čas manj\nprimeren za iskanje novih jam, saj podrast v gozdu precej otežuje prehodnost.\n\nSmo se ob druženjih večkrat\nspraševali ali so vse »Kacotove« lidarce pregledane, pa nismo bili ravno\nprepričani v to. Imeli smo namreč nekaj težav s sinhronizacijo Katastra JZS in\nprogramom Locus, brez katerega smo na terenu praktično nemočni.\n\nK sreči se je s Fugrom ne dolgo\nnazaj okužil tudi Uroš in nadaljeval z iskanjem novih jamskih objektov. Hkrati je\nnašel tudi kakšnega, v katerem smo bili mi nedolgo nazaj (kot kaže, nismo vnesli\nvseh točk na kataster JZS), našel pa je tudi brezno v okolici Cinka na Kočevskem\nRogu (kasneje smo ugotovili, da je bila lidarca tudi v Kacotovem seznamu, vendar\nse nam je točka kot kaže z namenom izmuznila). Uroš se je vanj spustil 10 m\ngloboko, od tam pa z distom izmeril še 25 m poligona navzdol. Zaradi\npomanjkanja opreme in časa je Kacotu poslal koordinate vhoda.\n\n![Izdelava prvega pritrdišča v jami.](https://jknm-novice.s3.eu-central-003.backblazeb2.com/jelenov-hodnik-08-06-2021/slika_1.jpg)\n\nZ organizacijo akcije nisva dolgo\nodlašala. V ponedeljek sem si vzel frej, Kaco je rekel, da ima do 10. ure še\nnekaj nujnega za postoriti, za tem pa sva že hitela Rogu naproti. Lokacija\nbrezna se je nahajala le 40 m od ceste, zato sva bila hitro na vhodu. Dvojno\nsidrišče in akcija! Na globini 10 m sem prišel do police, katero je omenjal že\nUroš, in Kacotu predlagal, da naj kar pride za mano, saj je teren podoren in\nnevaren. Od tam naprej je bila jama prijaznejša, saj se je v nadaljevanju\nodprlo kar mogočno brezno, katerega dno se zaključi na približno 40 m globine.\nKmalu sva odkrila kar nekaj možnih nadaljevanj, seveda sva najprej rinila v\nglobino. Lotila sva se zasigane ožine in jo kot izkušena mačka prebila v petih minutah.\nŽal se je nadaljevanje po nekaj metrih zaključilo z ozkim meandrom.\n\n![Pogled iz dna vhodnega brezna proti vhodu.](https://jknm-novice.s3.eu-central-003.backblazeb2.com/jelenov-hodnik-08-06-2021/slika_2.jpg)\n\nSledilo je raziskovanje jame v\nnasprotni smeri, kjer se je prostor odpiral, vendar sva morala za napredovanje\nkar nekajkrat previdno poplezati po spolzkem, zasiganem terenu z dodatkom\nzemljine. Zaradi zavedanja, da ob pomanjkanju vrvi nadaljnje raziskovanje ni\nvarno (porabila sva 75 m vrvi), sva si privoščila malico in se trezno odločila,\nda pridemo v kratkem nazaj, saj se je na razdalji 30 m od naju videlo, da jama\nše ni končana.\n\n![Zadovoljstvo po končani akciji.](https://jknm-novice.s3.eu-central-003.backblazeb2.com/jelenov-hodnik-08-06-2021/slika_3.jpg)\n\nV soboto popoldne sem Klemna po\nklubskem tečaju zvabil Rog, da skupaj pregledava nadaljevanje (Kacu služba ni\npustila od doma, Uroš pa je lizal rane po poškodbi prsta). S sabo sva vzela\nnovo 50-metrco in opremljevalni komplet. Sem bil kar vesel, ko je Klemi začel\nhvaliti jamo in deloval precej navdušen. Sem mu kar podal nov štrik in ga\nspremljal, kako se je zakopal po zemljini navzgor. Se je precej krušilo, zato\nnisem bil miren, dokler ni dosegel vrha. Ko sem vprašal kako kaže, sem iz\ndaljave zaslišal ne optimističen odgovor, da ne gre naprej, nato, da naj grem\n»na frej«, a v bistvu je govoril, da gre naprej. Da gre »nek« rov, torej sem\nprosil, da mi naredi začasno pritrdišče, da priplezam do njega.\n\nNe vem zakaj je deloval tako hladno,\npa je verjetno v svoji jamarski zgodovini že videl marsikaj, zato toliko manj\nvzhičenja. Sam sem bil toliko bolj presenečen, ko sem priplezal do njega in\nugledal v nadaljevanju pravi hodnik, kateremu ni bilo videti konca. Sva se\nsprehodila in bila iz koraka v korak bolj vesela in željna, da se to ne konča,\npa je bilo po okoli 70-ih metrih konec vidnega nadaljevanja. Tam smo na dnu\nopazila kapitalni jelenov rog in se začudeno zazrla v strop. Po nekaj metrih je\nbilo v kaminu opaziti zagozdeno ogromno skalo, ki je kot kaže prekrila brezno,\nskozi katerega je nekoč padel omenjeni rog.\n\n![Jelenov rog na koncu rova (hodnika).](https://jknm-novice.s3.eu-central-003.backblazeb2.com/jelenov-hodnik-08-06-2021/slika_4.jpg)\n\nKlemen se je lotil risanja jama,\nsam pa sem zagrabil telefon in naredil nekaj foto in video gradiva, nato pa se\nlotil izdelave pritrdišč, saj sva bila mnenja, da mora tako zanimivo in lepo\nodkritje videti še kdo. Jamo sva torej pustila opremljeno in čaka na nove obiskovalce!\n\n![Klemen med merjenjem jame.](https://jknm-novice.s3.eu-central-003.backblazeb2.com/jelenov-hodnik-08-06-2021/slika_5.jpg)\n\n![Lepota rova.](https://jknm-novice.s3.eu-central-003.backblazeb2.com/jelenov-hodnik-08-06-2021/slika_6.jpg)\n\nNa površju je Klemi razkril, da\nje v globino nameril malo čez 48 m, poligona pa je 170 m. Ker pa nama jelenov\nrog ni dal miru, je po načrtu ugotovil, da se zagozdena skala nahaja manj kot\n10 m od površja! Je izmeril azimut 6 ° in dolžino 81 m, nato pa sva se s\ntelefonom v roki zapodila proti severu. Po pol ure iskanja sva predvidela, da\nje bilo brezno verjetno v preteklosti zasuto, saj je v bližini tako vlaka, kot\ncesta, vendar upanje še vedno ostaja, saj bi tako prišli do novega skozenjca.&nbsp;Nova jama in lepo odkritje sta\nplod dobrega medsebojnega sodelovanja!\n\nV akcijah smo sodelovali Uroš Mervič,\nDavor Kacin - Kaco, Klemen Mihalič – Klemi in Mitja Remih - Mič\n\n![Tloris jame.](https://jknm-novice.s3.eu-central-003.backblazeb2.com/jelenov-hodnik-08-06-2021/slika_7.jpg)\n\n![Prerez jame.](https://jknm-novice.s3.eu-central-003.backblazeb2.com/jelenov-hodnik-08-06-2021/slika_8.jpg)"
  },
  {
    "id": 561,
    "markdown": "# Jamarski tečaj 2021 - od stropa do tal in nazaj\n\nPreteklo nedeljo, 13. junija 2021, smo obiskali Stropnico – jamo,\nv katero z ene strani vodi prostorno brezno, globoko 30 m. Na dnu je ogromna\ndvorana z malim kaminom in še enim vhodom, ki pa je dovolj položen, da po njem\nlahko vkorakaš v jamo peš. Ker se jamarjem očitno hoja upira, smo se v jamo\npodali skozi brezno, tako da smo trenirali svoje plezalne sposobnosti in dobili\nobčutek, kako je dejansko plezati po jami in ne le po steni.\n\nPot se mi je zdela krasna za nekoga, ki je šele pred tednom\ndni prvič spoznal vrvi – čista in ravna stena s previsom na dnu, skala pa tako\ntrda kot jaz, ko sem se prvič spustil v brezno. Tako da se nisem sekiral, da bi\nse kaj odkrušilo (ampak previdnost ni nikoli odveč).\n\n![Inštruktor Klemen poučuje tečajnike.](https://jknm-novice.s3.eu-central-003.backblazeb2.com/jamarski-tecaj-2021-od-stropa-do-tal-in-nazaj-15-06-2021/2021_06_13_jknm_tecaj_stropnica_001_01.jpg)\n\nŠe vedno nisem bil popolnoma sproščen na vrveh. Vedno sem se\nzanašal le na svoje roke, kar pa je težko, kadar plezaš po ravni, spolzki\nsteni. Tako sem se na pobudo inštruktorja osredotočil na to, da me bo oprema\ndržala ne glede na vse. Zato sem resno zagrabil za vrvno zavoro, nadel resen\nobraz in se z resno polnimi hlačami spustil v brezno. Ko sem obvisel v dvorani\nsem se na vrvi parkrat še obrnil na glavo, kar se je izkazal kot dober način da\nres »postaneš eno s štrikom«. Pa saj je logično – kadar ti srce pade v hlače se\npreprosto obrneš na glavo, pa bo padlo nazaj na svoje mesto.\n\n![Ups, globoko je tole!](https://jknm-novice.s3.eu-central-003.backblazeb2.com/jamarski-tecaj-2021-od-stropa-do-tal-in-nazaj-15-06-2021/2021_06_13_jknm_tecaj_stropnica_004_01.jpg)\n\n![Stropnica je za trening vrvne tehnike odlična jama.](https://jknm-novice.s3.eu-central-003.backblazeb2.com/jamarski-tecaj-2021-od-stropa-do-tal-in-nazaj-15-06-2021/2021_06_13_jknm_tecaj_stropnica_006_01.jpg)\n\nNato pa je bilo treba iz jame priti še ven. Tako sem se po\ndrugi vrvi spravil navzgor. Naučil sem se lažje plezalne tehnike, kjer vrv, po\nkateri plezaš, z eno ali dvema nogama poskušaš zadržati pod sabo, tako da lažje\nteče skozi prsno prižemo. Na ta način sem kar drvel po steni navzgor. No, tako\nse mi je vsaj zdelo, dokler nisem videl inštruktorjev kako švigajo mimo mene in\nskačejo z vrvi na vrv kot opice.\n\nNaučil sem se tudi kaj storiti, kadar imamo sredi vrvi vozel\n(na primer kadar je vrv poškodovana in jo zavarujemo). Torej kako splezati mimo\nvozla tako kadar se spuščamo, kot kadar se dvigujemo po vrvi.\n\nS plezanjem smo zaključili in pospravili vse vrvi. Nahajali\npa smo se blizu Čaganke, tako da bi bil kriminal, če je ne bi šli še na hitro\npogledat. Dan smo zaključili pred jamarskim bivakom in kot se spodobi - z\nžarom. Ko sem se slinil nad čevapčiči, sem se ustrašil, da ne bi vonj slučajno\nprivabil kakšnega medveda, pa sem opazil na klopci nekakšne veganske pleskavice\nin pomislil, da so tam verjetno z namenom, da medvede odganjajo. Čevapčiči pa\nso bili odlični. No evo – pa imam še en razlog, da se veselim nadaljevanja tečaja.\n\n![Zaključek, kot se spodobi.](https://jknm-novice.s3.eu-central-003.backblazeb2.com/jamarski-tecaj-2021-od-stropa-do-tal-in-nazaj-15-06-2021/2021_06_13_jknm_tecaj_stropnica_011_01.jpg)\n\nFotografije Marko Majhen"
  },
  {
    "id": 562,
    "markdown": "# Jamarski tečaj 2021 - Jelenov hodnik\n\nČeprav nam je tečaj v petek in soboto uradno odpadel zaradi drugih dogodkov, nam Klemen ni dal nobenega dopusta, zato smo se v nedeljo, 20. junija 2021, spustili v Jelenov hodnik. Po njegovem izzivu, da najdemo jamo in še hitrejšem rezultatu (našli smo jo takoj), smo se pripravili za spust.\n\n![Polni moči na začetku akcije.](https://jknm-novice.s3.eu-central-003.backblazeb2.com/jamarski-tecaj-2021-jelenov-hodnik-21-06-2021/20210620_001.jpg)\n\nKer je bila jama že opremljena, je vse teklo kot namazano. Vhodni spust, ki je globok okoli 40 metrov, je bila malce drugačna izkušnja, kot smo je bili vajeni tečajniki, saj je jama dokaj nova in zaradi tega še ne povsem neočiščena. Tako smo imeli priložnost vaditi svojo kumunikacijo in trenirati svoje glasilke, saj se je kar nekajkrat zaslišalo »Kamen!«. Kljub manjšim zapletom smo se uspešno spustili skozi brezence, ki se razširi v kar mogočno brezno na dnu.\n\nOd tam pa ponovno navzgor, tako da smo se spraševali, zakaj smo se sploh trudili s spustom! Pri vzpenjanju je bilo treba uporabiti vse znanje, ki smo ga premogli, saj so bile stene spolzke in v nekaterih delih bolj blatne. Seveda so nad nami stalno bedeli inštruktorji in jamarji, da so nam pomagali, če smo se kje zagozdili. Po vzpenjanju z mešanico prostega plezanja, vrvne tehnike in občasnega bližnjega pregledovanja najbližje stene, da smo se nadihali, smo priplezali do zadnjega dela jame: velikega nekdanjega vodnega rova, ki nam je nudil lepe primere zasiganosti. Po krajšem pohodu do konca rova, kjer je bil viden ožji kamin in je bilo čutiti prepih, smo našli glavno atrakcijo: približno en meter velik jelenov rog, ki je verjetno v jami že lep čas.\n\n![Najdba, po kateri je jama dobila svoje ime.](https://jknm-novice.s3.eu-central-003.backblazeb2.com/jamarski-tecaj-2021-jelenov-hodnik-21-06-2021/20210620_002.jpg)\n\n![Začetni del hodnika krasi lepa kapniška zavesa.](https://jknm-novice.s3.eu-central-003.backblazeb2.com/jamarski-tecaj-2021-jelenov-hodnik-21-06-2021/20210620_004.jpg)\n\nPo hitri lekciji, zakaj ne smemo prinesti materialnih spominkov iz jame, smo si pripravili čajanko iz najbližjih kamnov, ki smo jih našli, ter malce ohlajeni, ker je adrenalin popustil počakali na sprostitev linije za odhod. Med čakanjem nas je obiskala tudi mesarska muha, ki se nam je v vsakem primeru hotela pridružiti na fotografiji. Očitno ni zeblo samo nas, saj je Klemen kmalu zatem začel plezati ven, mi pa smo mu sledili kot goske. Po prebijanju proti vhodnemu breznu in še malo več občudovanja sten, smo se začeli vzpenjati proti površju. Seveda smo že spet povadili našo komunikacijo, ter se utrujeni, vendar zadovoljni vrnili nazaj na površje.\n\n![Skupinska jamarska na začetku hodnika.](https://jknm-novice.s3.eu-central-003.backblazeb2.com/jamarski-tecaj-2021-jelenov-hodnik-21-06-2021/dsc0567_02.jpg)\n\n![Doriane je videti utrujena, a zadovoljna.](https://jknm-novice.s3.eu-central-003.backblazeb2.com/jamarski-tecaj-2021-jelenov-hodnik-21-06-2021/20210620_005.jpg)\n\nKljub temu, da je bila to za tečajnike naša »prva prava jama«, smo jo zelo dobro zvozili, tako da smo bili na koncu vsi malce ponosni nase. Tokrat sicer nismo imeli privilegija biti zraven bivaka, zato smo se rabili pogostiti kar sami, vendar smo si po takšni akciji zaslužili. Kot češnja na vrhu torte, pa je Klemen, ko je prišel iz jame, projiciral načrt le-te na zemljevid in se odpravil iskati drugi vhod (točko nad jelenovim rogom). Ni minilo 10 minut, ko se je že vrnil z dobro novico. Tako smo mu sledili ter pokazali svojo moč tako, da smo okoli 50 metrov od glavnega vhoda izkopali luknjo, skozi katero je bil prepih … To pa je že del druge zgodbe, ki se bo odvila v prihodnjih dneh.\n\n![Jazbečevo delo za drugi vhod v isto jamo.](https://jknm-novice.s3.eu-central-003.backblazeb2.com/jamarski-tecaj-2021-jelenov-hodnik-21-06-2021/20210620_006.jpg)\n\nFotografije Marko Pršina in Miha Rukše"
  },
  {
    "id": 567,
    "markdown": "# Kanin 2021 - jamarski tabor\n\n## Veš, jamar, svoj dolg? Ali kaninski tabor skozi oči jamarskega pripravnika\n\nZadnjih nekaj mesecev smo bili člani JKNM kar precej aktivni na Kaninu. Konec julija smo se odpravili na akcijo v Skalarjevo brezno, takoj zatem je sledil tradicionalni poletni tabor. Potem smo se septembra mudili v Azaleji na vikend akciji in nazadnje v začetku oktobra ponovno v Skalarjevem breznu. Da dogajanje ne bi šlo v pozabo, na našem spletišču objavljamo novico izpod peresa Robija Kobeta, ki se je letos prvič udeležil tabora na Kaninu. Morda je tako še bolje, saj smo po treh mesecih marsikaj že pozabili in nam bo ta zapis obudil spomine.\n\n<b>Klemen Mihalič</b>\n\n## Dež, dež, dež, sonček, in spet ...\n\nVsako leto se na taboru uveljavi kakšna novost, tako da je naslednjič bolj moderen. Letos sem k temu prispeval tudi jaz že prvi dan, ko smo napenjali cerado in mi je uspelo porušiti škarpo okoli kuhinje. Tako sem jo postavljal nazaj vse do večera, ko smo šli v Podgurko. Z Zdravkom sva se le na hitro spustila do dobrih 100 m globine, tako da sem videl razlike v arhitekturi med našimi in kaninskimi jamami (naše so veliko bolj blatne). Anže in Mitja pa sta v njej ostala celo noč in iskala nadaljevanja na njenem najglobljem delu (-430 m). Preiskala sta dve možni nadaljevanji za ožinami, vendar žal brez uspeha.\n\n![Na poti do bivaka smo srečali ekipo, ki se je vračala iz Skalarjevega brezna (Yuri Schwartz, Mateja Kopina, Klemen Mihalič in Jure Tičar – JKB), ki so v breznu Rolling Stones našli nadaljevanje. Klemen se nam je po dveh dneh počitka ponovno pridružil.](https://jknm-novice.s3.eu-central-003.backblazeb2.com/kanin-2021-jamarski-tabor-28-10-2021/slika_1.jpg)\n\n![Robi pri pokvarilu škarpe.](https://jknm-novice.s3.eu-central-003.backblazeb2.com/kanin-2021-jamarski-tabor-28-10-2021/slika_2.jpg)\n\n![A je lahko še kaj lepšega, da ti sredi Kanina predsednik (ki je vegetarijanec) speče sveže mesnine?](https://jknm-novice.s3.eu-central-003.backblazeb2.com/kanin-2021-jamarski-tabor-28-10-2021/slika_3.jpg)\n\n![Eno od možnih nadaljevanj v Podgurki, ki pa ni vlivalo upanja.](https://jknm-novice.s3.eu-central-003.backblazeb2.com/kanin-2021-jamarski-tabor-28-10-2021/slika_4.jpg)\n\nDrugi dan sem ves trd od spalne vreče šel z Zdravkom poiskat Azalejo. Po kaki uri sva jo našla, na poti nazaj pa sem našel tudi svojo vero, ko sva bežala pred nevihto. No, vsaj jaz sem bežal, Zdravko pa se je vsaki dve minuti ustavil in mi kazal pohodne poti ter slap, ki ga je nevihta ustvarila dokaj blizu našega bivaka. No, do bivaka sva le prišla živa, ker pa sem še mlad in neizkušen sem se v njem dejansko počutil varnega. Nevihta pa mi je kmalu pokazala nasprotno, ko je veter potrgal celotno cerado, da smo jo še ravno uspeli zagrabiti in nekako privezati nazaj. Dež je vztrajal do večera, tako da smo bili cel dan (in celo noč) zaposleni z odstranjevanjem vode, ki se je stalno nabirala na ceradi.\n\n![Tek pred in z dežjem je letos na Kaninu postala skorajda olimpijska panoga …](https://jknm-novice.s3.eu-central-003.backblazeb2.com/kanin-2021-jamarski-tabor-28-10-2021/slika_5.jpg)\n\n![… vendar po vsakem dežju posije sonce. Pa čeprav le za nekaj minut.](https://jknm-novice.s3.eu-central-003.backblazeb2.com/kanin-2021-jamarski-tabor-28-10-2021/slika_6.jpg)\n\nTretji dan smo znesli opremo in štrike do Azaleje, nato pa smo se odpravili še do Skalarja. Tam so imeli že od prvega dne veliko dela z žaganjem in pospravljanjem lesa, ki je ostal po prenovi koče, zato smo jim tudi mi pomagali tako, da smo ukradli en ploh za klopco. Proti bivaku ga je nesel Mitja, ki pa mu je na poti zdrsnilo. Sprva se je zdelo, da je še cel in smo kmalu nadaljevali pot, le da sem tokrat jaz prevzel štafetni ploh. Proti večeru, ko smo obiskali ljubljanski tabor, pa je Mitja dobil genialno idejo in se pretvarjal, da ga boli noga, tako da je lahko poklical helikopter in mu ni bilo treba peš v dolino. Ne pa saj se hecam - na koncu se je izkazalo, da si je res nategnil kite v gležnju.\n\n![Slavni ploh in njegov prenašalec – t.i. pasma <i>plohoprenašalec</i>.](https://jknm-novice.s3.eu-central-003.backblazeb2.com/kanin-2021-jamarski-tabor-28-10-2021/slika_7.jpg)\n\nČetrti dan sva z Zdravkom iskala tiste stare jame, ki so jih naši predhodniki označili in raziskali, nato pa se jim ni ljubilo pisati zapisnika, zato sva jih izmerila midva. Ob vrnitvi v bivak je Mitja izrazil željo, da mu skopljemo grob in Zdravko se je naloge z veseljem lotil. Zraven ognjišča je skopal luknjo, ki so jo obdajali kamni, tako da je res izgledalo kot kakšno ležišče, pri tem pa sem mu pomagal tudi jaz, ko mi je govoril kje in kako moram udariti, kot nekakšen šepetalec kamnom. Klemen in Anže sta se spustila v Podgurko. Tam sta preplezala do okna, kakšnih 15 metrov nad dnom zadnjega brezna, vendar kakšnega perspektivnega nadaljevanja nista našla. Lotila sta se iskanja v podoru na dnu brezna in Anže je kmalu med nestabilnimi bloki skal našel nadaljevanje, ki pa ga bo treba še dodatno razširiti in utrditi.\n\n![Klemen med plezanjem do okna.](https://jknm-novice.s3.eu-central-003.backblazeb2.com/kanin-2021-jamarski-tabor-28-10-2021/slika_8.jpg)\n\n![Na drugi strani okna so se kamini odpirali proti površju brez vidnega možnega nadaljevanja.](https://jknm-novice.s3.eu-central-003.backblazeb2.com/kanin-2021-jamarski-tabor-28-10-2021/slika_9.jpg)\n\nPeti dan sva šla s Klemnom ponovno izmeriti tistih par označenih jam, dokler naju spet ni ujela nevihta, ki pa se je spet nekako muhasto vlekla skozi celoten dan. Zdravko se je že zjutraj odpravil domov, Remiha pa so popoldne končno prišli iskat s helikopterjem. Ravno, ko se je helikopter spustil, sta prišla še Primož in Ana. Zaradi vremena ta dan spet ni bilo dosti dela.\n\nŠesti dan smo se že zjutraj odpravili k Skalarju gledat polfinale prvenstva v košarki. No, drugi so ga gledali, jaz pa sem se šel sprehajat in sem čez eno uro vkorakal nazaj v Skalarja v depresivno vzdušje, ki je sledilo po porazni tekmi. Ker so se vsi tako obremenjevali z rezultatom, sem to priložnost hitro izkoristil in ukradel še en ploh. Pa se mi je to takoj povrnilo, ko sem se na poti proti bivaku že desetič tuširal v nevihti. Oblaki so se še ves dan grozeče sklanjali nad bivakom, tako da smo šli Primož, Marko in jaz le razširit in raziskat par jam čisto blizu bivaka. No, midva z Markom sva večinoma stala in gledala, medtem ko se je Primož sam matral s tisto macolo.\n\n![Med tem, ko je Robi občudoval lepote Kaninskega površja …](https://jknm-novice.s3.eu-central-003.backblazeb2.com/kanin-2021-jamarski-tabor-28-10-2021/slika_10.jpg)\n\n![… so drugi trepetali v napeti košarkarski tekmi.](https://jknm-novice.s3.eu-central-003.backblazeb2.com/kanin-2021-jamarski-tabor-28-10-2021/slika_11.jpg)\n\n![Do kje me bo spustila tale luknjica?](https://jknm-novice.s3.eu-central-003.backblazeb2.com/kanin-2021-jamarski-tabor-28-10-2021/slika_12.jpg)\n\nSedmi dan smo šli opremljat Azalejo. Medtem ko so jo profesionalci opremljali, sva jaz in Marko fotografirala čudovit pogled na Sočo, ki je viden direkt izpred vhoda v jamo in se nato spustila 60 metrov, do tiste prve ožine, ki naju je popolnoma uničila. Pred nama pa so še vedno opremljali, tako da sva se obrnila in jim dala malo miru. Čez kakšno uro se je vrnil tudi Primož, ki pa mu je pot presekala skupina kozorogov. Nisem prepričan, ali so se le-ti bojevali ali naskakovali, a prizor je bil vreden ogleda. Proti večeru se je vrnil tudi Klemen, ki je z Matjažem Božičem opremljal Azalejo. Uspelo jima jo je opremiti skoraj do dna. Zaradi pomanjkanja baterije, sta se morala obrniti le nekaj metrov nad dnom. Delo so en dan kasneje končali Matjaž, Miha Staut in Robert Rehar, ki so se spustili do dna brezna in nam poročali o ne preveč lepem nadaljevanju v ožini.\n\n![Vhod v Azalejo se odpira na robu Kaninskih podov, od koder je čudovit pogled na Bovško kotlino.](https://jknm-novice.s3.eu-central-003.backblazeb2.com/kanin-2021-jamarski-tabor-28-10-2021/slika_13.jpg)\n\n![Ožina na globini 60 m, ki je bila v 90-ih letih prirejena verjetno še po standardih JUS.](https://jknm-novice.s3.eu-central-003.backblazeb2.com/kanin-2021-jamarski-tabor-28-10-2021/slika_14.jpg)\n\n![Nadaljevanje na dnu Azaleje, ki nam ne vzbuja pretiranega navdušenja (na sliki Robert Rehar).](https://jknm-novice.s3.eu-central-003.backblazeb2.com/kanin-2021-jamarski-tabor-28-10-2021/slika_15.jpg)\n\nOsmi dan je bil zadnji. Ker mu je spet sledilo slabo vreme, smo se popoldan odločili, da gremo domov en dan prej. Tako smo pospravili hrano in zložili tiste ostanke cerade, ki so preživeli nevihto ter se odpravili proti Bovcu, kjer sem skoraj umrl zaradi podhladitve med kopanjem v ledeni Soči. Za zaključek smo šli še jest in se nato odpravili domov. Doma sem bil šele opolnoči in sem takoj začel delati načrte za naslednje leto na Kaninu.\n\n![Dež nam je prizanesel vsaj med odhodom v dolino.](https://jknm-novice.s3.eu-central-003.backblazeb2.com/kanin-2021-jamarski-tabor-28-10-2021/slika_16.jpg)\n\nNa Kaninu smo letos bolj ali manj neuspešno bežali dežju Zdravko Bučar, Anže Tomšič, Mitja Remih, Klemen Mihalič, Primož Zore, Ana Heij, Marko Majhen in Robi Kobe.\n\nFotografije Marko Majhen, Anže Tomšič, Mitja Remih, Robi Kobe, Klemen Mihalič in Miha Staut (JKŽ)\n\n<b>Robi Kobe</b>"
  },
  {
    "id": 577,
    "markdown": "# Nagrada Viljema Puticka spet v roke JKNM\n\nPo letu 2009, ko smo v našem klubu prejeli nagrado za najboljši jamarski dosežek s predstavitvijo raziskovanja Čaganke (nagrada za leto 2008), smo za leto 2021 na razpis Društva za raziskovanje jam Ljubljana oddali predstavitev lanskih raziskovanj v Skalarjevem breznu. Komisijo smo prepričali, da je bilo naše delo z močno podporo jamarjev iz drugih klubov naj jamarski dosežek leta 2021.\n\nKaj smo dosegli:\n\n<a href=\"/novica?id=569\" target=\"_blank\">Kanin 2021 - Skalarjevo brezno - več kot tisoč metrov globoko</a>\n\n<a href=\"/novica?id=570\" target=\"_blank\">Kanin 2021 - Skalarjevo brezno - nadaljevanje raziskav</a>\n\n<a href=\"/novica?id=572\" target=\"_blank\">Kanin 2021 - Skalarjevo brezno - medpraznična akcija</a>\n\n![Nagrado sta prevzela Zdravko Bučar in Jure Tičar. Ob njima Bogomir Remškar.](https://jknm-novice.s3.eu-central-003.backblazeb2.com/nagrada-viljema-puticka-spet-v-roke-jknm-09-03-2022/img_20220308_191732.jpg)\n\nPosebna zahvala gre seveda Klemnu Mihaliču, ki je obudil raziskave v omenjenem breznu. Njemu ob bok pa še Juretu Tičarju, ki trenutno vodi raziskave in ki je Klemnovo prezentacijo odlično predstavil. Gremo naprej in še globlje ...\n\nMedijsko dogodek ni šel povsem mimo - tukaj je prispevek <a href=\"https://radioprvi.rtvslo.si/2022/03/nagrada-za-najvecji-jamarski-dosezek-v-letu-2021/\" target=\"_blank\">RTV SLO hiše</a>.\n\n![Stari in novi Putick. Oba izvirna in zasluženo v naši klubski vitrini.](https://jknm-novice.s3.eu-central-003.backblazeb2.com/nagrada-viljema-puticka-spet-v-roke-jknm-09-03-2022/img_20220308_211656.jpg)"
  },
  {
    "id": 555,
    "markdown": "# Ko Pihalnik postane sistem Pihalnik\n\nV pretekli novički smo obljubili nadaljevanje novih odkritij v Pihalniku. Ker obljuba dela dolg, smo se kmalu po odkritju nove dvorane odpravili na iskanje zgornjega vhoda v sistem Pihalnika. S primerjavo meritev novih delov jame in Borivojevih meritev izpred štirih desetletij smo lahko v grobem postavili jamo v prostor. Na podlagi teh podatkov smo ugotovili, da je višinska razlika od kamina v stropu nove dvorane do površja med 20 in 30 metri. Določili smo tudi grobo lokacijo na površju. Nato smo se v nedeljo popoldne Petra, Mateja in Klemen odpravili na terensko akcijo s ciljem najti zgornji vhod v dihalnik. Razdelili smo si teren in že po nekaj prehojenih metrih sem v useku gozdne vlake opazil dve manjši luknji. Z roko sem preveril premikanje zraka in kmalu mi je bilo jasno, da smo našli drugi vhod v Pihalnik. Vprašanje je bilo samo, koliko truda bo potrebnega za kopanje.\n\n![Začetno stanje dihalnika pred izvedenimi gradbenimi deli.](https://jknm-novice.s3.eu-central-003.backblazeb2.com/ko-pihalnik-postane-sistem-pihalnik-24-04-2021/slika_1.jpg)\n\nKer je bila ura še zelo zgodnja, smo se odločili, da kar takoj začnemo s kopanjem. Po nekaj telefonskih klicih smo uspeli zbrati potrebno opremo za kopanje. Pridružila sta se nam še Črt in Kaco in fantje smo poprijeli za težaško delo. Vendar dekleti nista stali ob strani in sta nam hitro vzeli delo iz rok. Mateja je divje kopala in razbijala z lomilko, Petra pa je iz čedalje globlje jame valila velike skale. Delo je potekalo tekoče in pred jamo se je kup zemlje in skal čedalje bolj večal. Ko je Zdravko prišel v nadzor, skoraj ni mogel verjeti, da smo vse to skopali na roke. Končno se je nekje med kamni prikazala majhna luknjica, skozi katero je kamen padel okoli 10 m globoko. To nam je dalo novega zagona in do mraka smo razširili dovolj velik prehod za spust v brezno. Obiskal nas je tudi Andrej H., ki je bil eden izmed prvih raziskovalcev Pihalnika in bil navdušen nad odkritjem. Mateja in Klemen sva se spustila v brezno, ki se je po 15 metrih globine nadaljevalo za ožino. Zaradi pozne ure smo nadaljevanje prestavili na naslednjo akcijo.\n\n![V slogi je moč.](https://jknm-novice.s3.eu-central-003.backblazeb2.com/ko-pihalnik-postane-sistem-pihalnik-24-04-2021/slika_2.jpg)\n\n![Izkopali smo kakšen dober kubični meter in pol materiala.](https://jknm-novice.s3.eu-central-003.backblazeb2.com/ko-pihalnik-postane-sistem-pihalnik-24-04-2021/slika_3.jpg)\n\n![Prehod v vhodno 15 m globoko brezence.](https://jknm-novice.s3.eu-central-003.backblazeb2.com/ko-pihalnik-postane-sistem-pihalnik-24-04-2021/slika_4.jpg)\n\nŽe v sredo smo se neučakani dogovorili za akcijo širjenja. Zjutraj sva Petra in Klemen začela s širjenjem, Šini se nama je pridružil malo kasneje. Kmalu smo razširili prehod v krajši meander, na koncu katerega je bila nova ožina. Tudi ta se je hitro vdala pod odločnimi udarci macole in ostalega orodja za širjenje. Za ožino nas je čakala nagrada za trdo delo – črna luknja, skozi katero je kamen padal 20 m globoko. Spustil sem se nekaj metrov globoko in se prepričal, da smo povezali zgornji vhod z novo dvorano v Pihalniku. Za širše slovensko jamarstvo dokaj nepomemben dosežek, na nivoju našega kluba pa zanimiv zaključek več kot desetletnega dela.\n\n![Zadovoljstvo po potrjeni povezavi med zgornjim vhodom in novo dvorano v Pihalniku.](https://jknm-novice.s3.eu-central-003.backblazeb2.com/ko-pihalnik-postane-sistem-pihalnik-24-04-2021/slika_5.jpg)\n\n![Damijan je še dodatno razširil zgornji vhod.](https://jknm-novice.s3.eu-central-003.backblazeb2.com/ko-pihalnik-postane-sistem-pihalnik-24-04-2021/slika_6.jpg)\n\nV soboto zjutraj se nas je pri zgornjem vhodu v Pihalnik zbralo kar nekaj navdušenih članov kluba. V načrtu smo imeli prvo prečenje sistema Pihalnika – skozi zgornji vhod smo se spustili 150 m globoko in nato splezali 100 m visoko in izstopili skozi jašek na cesti. Prečenja smo se udeležili Anže, Andrej G., Petra, Ana, Kaco, Aleš, Damijan, Jure in Klemen. Jure je že po prvih nekaj metrih jame izjavil, da ne ve, ali si je tega zares želel. Jama je namreč v novih delih precej blatna. Zaradi vsega blata in razgibanosti je premikanje po jami precej zahtevno in terja precej zbranosti. Kljub vsemu smo se uspešno prebili skozi nove dele jame in se spustili do najgloblje točke jame na 148 m. Od tam je sledil še vzpon na površje po znanih delih do jaška. Klemen je sproti še meril in risal celo jamo.\n\n![Spust skozi strop nove dvorane.](https://jknm-novice.s3.eu-central-003.backblazeb2.com/ko-pihalnik-postane-sistem-pihalnik-24-04-2021/slika_7.jpg)\n\nMateja se je spustila do nove dvorane in stikala za možnimi nadaljevanji ter nato pomagala zunanji ekipi (Zdravko, Črt, Maxinne in Tjaša) pri pripravi piknika. Na koncu smo vsi blatni in utrujeni, nekateri tudi malo razbiti, obsedeli ob ognju in uživali v dobrotah z žara. Obiskali so nas tudi Marko, Tomaž z družino, Andrej H. z ženo in Mitja z otroki.\n\n![Zunanja ekipa je ob ustreznem nadzoru pridno pripravljala kurjavo za žar.](https://jknm-novice.s3.eu-central-003.backblazeb2.com/ko-pihalnik-postane-sistem-pihalnik-24-04-2021/slika_8.jpg)\n\n![Iz jame smo pogledali navdušeni, blatni, …](https://jknm-novice.s3.eu-central-003.backblazeb2.com/ko-pihalnik-postane-sistem-pihalnik-24-04-2021/slika_9.jpg)\n\n![… utrujeni in razbiti.](https://jknm-novice.s3.eu-central-003.backblazeb2.com/ko-pihalnik-postane-sistem-pihalnik-24-04-2021/slika_10.jpg)\n\nZadnja odkritja v pihalniku lahko povežemo s kar nekaj znanimi slovenskimi nauki – »Tudi slepa kura zrno najde.«, »Sreča spremlja hrabre.« in »Brez muje se še čevelj ne obuje.«. Pihalnik po novem meri v globino 148 metrov, v dolžino pa 510 metrov.\n\n![Nov načrt Pihalnika (iztegnjeni profil) avtorja Klemna Miheliča.](https://jknm-novice.s3.eu-central-003.backblazeb2.com/ko-pihalnik-postane-sistem-pihalnik-24-04-2021/pihalnik_profil_2021.jpg)\n\n<a href=\"https://jknm.s3.eu-central-1.amazonaws.com/ko-pihalnik-postane-sistem-pihalnika-24-04-2021/pihalnik_profil_2021.png\" target=\"_blank\">Načrt v polni resoluciji</a>.\n\n![Najpomembnejši del zaključne akcije – druženje različnih generacij članov kluba.](https://jknm-novice.s3.eu-central-003.backblazeb2.com/ko-pihalnik-postane-sistem-pihalnik-24-04-2021/slika_11.jpg)\n\nNa akciji smo sodelovali: Tjaša Božič, Črt Bučar, Zdravko Bučar, Aleš Cvelbar, Andrej Gašperič, Tomaž Grdin, Ana Heij, Maxinne Hodnik, Andrej Hudoklin, Davor Kacin, Mateja Kopina, Marko Pršina, Mitja, Jaša in Žiga Remih, Petra Saje, Damijan Šinigoj, Anže Tomšič, Jure Tičar (JK Brežice) in Klemen Mihalič."
  },
  {
    "id": 556,
    "markdown": "# Rudnik v Kalahariju\n\nV ponedeljek zjutraj smo se pri bivaku pri Čaganki dobili Anži, Žeki in Aleš. Oblekli smo čiste kombinezone in opremo ter vpeli zavore v presušene čagankarske štrike v smeri proti dnu. Do Game Over (-250 m) smo bili hitri, od tu pa se prične drobovje jame. Prvič sem se zarinil v te rove.\n\n![Cvelbi Brezmadežni pred spustom.](https://jknm-novice.s3.eu-central-003.backblazeb2.com/rudnik-v-kalahariju-30-04-2021/slika_01.jpg)\n\nPo treh urah smo prišli do spodnjega bivaka. Razpakirali smo robo iz transportk in pomalicali.\n\n![Dobrodošli v bivaku II.](https://jknm-novice.s3.eu-central-003.backblazeb2.com/rudnik-v-kalahariju-30-04-2021/slika_02.jpg)\n\nPavza ni bila dolga. Nabrali smo vse potrebno za na delovišče in zapustili bivak. Najprej smo se dvignili za nekaj metrov, nato pa smo se po breznu spustili nižje. Sledila je serija rovov, eden ožji od drugega. Zadnji je bil ravno prav velik, da lahko dobiš še čelado skozi. Najprej je šel noter Anži, potem jaz in zadnji Žeki. Na sredi je Anži začel razlagati, da naj se pripravim na najožji del Čaganke in da moram na koncu na slepo dvigniti noge navzgor ter se poriniti v neznano.\n\n![Anži pred še ne-najožjimi deli.](https://jknm-novice.s3.eu-central-003.backblazeb2.com/rudnik-v-kalahariju-30-04-2021/slika_03.jpg)\n\nAnži se počasi prerine in izgine. Zakliče, naj mu sledim. Zaupam mu ter z nogami naprej zlezem noter in pustim, da me Čaganka objame na dimenzije, kjer se ne morem več veliko obračat in migat. Rov je bil še pod naklonom in me je tako brez truda sprejel vase. Začutim skalo in dvignem noge gor, še malo se odrinem z rokami in hop, padem v dvorano. Neverjetno, kaj zna narava naredit. Dvoranica sredi ničesar, skoraj 500 m pod površjem. Za mano se nama pridruži še Žeki, ki je s sabo privlekel 20 literski kanister. Anži pokaže, kje so začeli kopati in kaj je za naredit. Z Žekijem sva začela polniti vreče in jih s štrikom vleč ven.\n\n![Žeki pri rudarjenju.](https://jknm-novice.s3.eu-central-003.backblazeb2.com/rudnik-v-kalahariju-30-04-2021/slika_04.jpg)\n\nTa čas je Anži razrezal kanister na pol, ki sva ga z Žekijem pritrdila na vrv in tako z manjšim naporom vlekla material ven.\n\n![Anži je poskrbel še za počivališče, da moči niso prehitro pošle.](https://jknm-novice.s3.eu-central-003.backblazeb2.com/rudnik-v-kalahariju-30-04-2021/slika_05.jpg)\n\nMaterial v dvorani se je kopičil, mi pa smo se izmenjavali na pozicijah. Eden je kopal, drugi pomagal nalagat, tretji pa je iz dvorane vlekel material ven in ga stresal ob robovih dvorane. Med akcijo smo opazili občasen prepih v rovu, kar je dober znak za nadaljevanje. Po 75 vrečah, 2 m poglobitve delovišča in sedmin urah tlake smo rekli, da smo si zaslužili večerjo. Na delovišču smo pustili opremo in orodje za naslednjo srčno ekipo, ki se bo prebila v nove dele jame.\n\nVrnitev v bivak je bila bolj naporna kot prej. Transportke smo si navezali drug drugemu za noge v rovu samem. Plazenje po ozkem rovu navzgor je bilo počasno in vroče.\n\nLačni smo vrgli opremo in kombinezone s sebe ter si pripravili najprej čaj in instant špagete. Mmm, kako so bilo dobri. Verjetno bi bilo vse okusno v tistem trenutku. Sledila je debata o tem in onem, obujanje jamarskih podvigov, filozofske debate, sanje o pivu in čevapih na površju, počitek.\n\n![Zaslužen počitek v najboljšem jamskem bivaku.](https://jknm-novice.s3.eu-central-003.backblazeb2.com/rudnik-v-kalahariju-30-04-2021/slika_06.jpg)\n\nBudilka je zvonila prehitro. B&amp;B bivak 2 v Čaganki je ponudil luksuzen instant zajtrk, bogat z ogljikovimi hidrati in maščobami. Drug za drugim je vsak obiskal tudi jamski WC z lopatko. Pospravili smo bivak, se oblekli in krenili v ožine proti površju.\n\nPot navzgor je bila kot da gremo po drugi jami ven. Metre smo pridobivali počasi. Vsake toliko se je kje zataknilo, a smo se znašli brez večjih težav.\n\n![Cvelbijevo navdušenje nad premagano ožino.](https://jknm-novice.s3.eu-central-003.backblazeb2.com/rudnik-v-kalahariju-30-04-2021/slika_07.jpg)\n\nKončno smo prišli do Game Over. Od tu gre po navadi hitreje. Akustična, stropna rinka, meander, Sedemdesetmetrca in zadnjih nekaj stopenj.\n\n![Akustična dvorana.](https://jknm-novice.s3.eu-central-003.backblazeb2.com/rudnik-v-kalahariju-30-04-2021/slika_08.jpg)\n\nV Netopirjevi dvorani sem že zavohal svež zrak. Z vrha vhodnega brezna Anži zakliče: »Dež pada.« Plezam naprej in že ga začutim na koži. Pokukam ven. Kljub megli in dežju sem bil vesel, da spet vidim zelene mahove na belih skalah in da je akcija uspešno in varno zaključena. Ne še čisto. Fotka ekipe, čevapi in pivo zaključijo akcijo.\n\n![V čagankarskih barvah.](https://jknm-novice.s3.eu-central-003.backblazeb2.com/rudnik-v-kalahariju-30-04-2021/slika_09.jpg)\n\n![Čevapi!](https://jknm-novice.s3.eu-central-003.backblazeb2.com/rudnik-v-kalahariju-30-04-2021/slika_10.jpg)\n\n![Za seboj smo vse lepo pospravili.](https://jknm-novice.s3.eu-central-003.backblazeb2.com/rudnik-v-kalahariju-30-04-2021/slika_11.jpg)\n\nNa akciji smo sodelovali: Tomaž Žekar (Žeki), Anže Tomšič (Anži) in Aleš Cvelbar (Cvelbi).\n\nFotografije: Anže Tomšič in Aleš Cvelbar\n\nVideo utrinki: Anže Tomšič\n\n<video align=\"center\" src=\"https://www.youtube.com/embed/dhU61N5OqwM?start=1s\" width=\"80%\" isUpload=\"true\" />"
  },
  {
    "id": 563,
    "markdown": "# Jamarski tečaj 2021 - izkušnja, ki se ne pozabi\n\nV soboto, 26. junija 2021, sta nas Miha in Zdravko peljala v brezno Pihalnik nad Podturnom.&nbsp;Ta nam je takoj ob vstopu dal jasno vedeti, od kod mu ime. In čeprav je to malo težja jama, kot te, v katere smo hodili do sedaj, to nikomur od nas ni vzelo volje. Po oblačenju in preverjanju opreme smo se en za drugim spusili vanjo. Pravzaprav je bil to po mojem mnenju za nas tečajnike eden izmed najhitrejših spustov in izstopov.\n\n![Oznaka pove veliko.](https://jknm-novice.s3.eu-central-003.backblazeb2.com/jamarski-tecaj-2021-izkusnja-ki-se-ne-pozabi-10-07-2021/1.jpg)\n\n![Čisti in lepi.](https://jknm-novice.s3.eu-central-003.backblazeb2.com/jamarski-tecaj-2021-izkusnja-ki-se-ne-pozabi-10-07-2021/2.jpg)\n\nNa dnu sva se z Luko odpravila proti drugemu izhodu. Do tja pa naju je ločilo plazenje skozi mini-mini labirint zagozdenih skal, če temu lahko tako rečem. Nakar se je odprlo v prostrano dvorano.&nbsp;Daleč spredaj se je že slišal smeh Nine in Robija. Očitno sta se ob iskanju vrvi, ki je vodila proti drugemu izhodu, zelo zabavala z blatnimi vragolijami. Nina je  namreč bila boj z blatom, ki ji je za kratek čas ukradlo škorenj. Ob snidenju pa smo Robiju na čelado naredili Blatnega snežaka, ki mu ga je potem skoraj uspelo celega prinesti nazaj v vhodno brezno.\n\n![Blatni snežak iz Pihalnika](https://jknm-novice.s3.eu-central-003.backblazeb2.com/jamarski-tecaj-2021-izkusnja-ki-se-ne-pozabi-10-07-2021/3.jpg)\n\nAdam, ki se je medtem spustil še nižje do kapelice, nas je ob naši vrnitvi že čakal. Nakar smo se vsi, še vedno polni energije, začeli dvigati iz jame.&nbsp;Tu nas je Miha ponovno poučil, naj si pred dvigom kolikor je mogoče očistimo blato s škornjev, saj  med drugim oteži dviganje tistemu za tabo. Smo pa bili pridni in tistemu pred sabo pridržali vrv in mu s tem zelo olajšali dvig.\n\nGlede na to da sem bil predzadnji (za mano je bil le še Miha, ki je jamo razopremljal), sem to kar dobro občutil. Točneje takrat, ko sem se s prasico med nogami lahko pomaknil pol metra gor višje, pa spodnja prižema ni več hotela prijeti in me je potem spustila tudi tistega pol metra nazaj ;-( Menda zato, ker je prepih strdil tanko plast blata na vrvi.&nbsp;Kako so drugi uspeli priti ven, ne vem. Vem pa, da so imeli tudi oni podobne težave. Sam sem si od tiste točke in do samega konca pomagal z rokami, nogami, glavo, hrbtom, ritjo ... in praktično priplezal ven s plezanjem po stenah in opiranjem ob le-te.\n\nNa izhodu (tista dva metra sta bila sicer izredno lahka) me je pošteno prepihalo. Tu me je pozdravil in morda celo poslikal Zdravko, ostali pa so medtem že metali karte.&nbsp;S tem je bilo tečajniškega dneva za nekatere konec, nekateri pa smo ga zaključili na kopališču v Žužemberku, kjer je bilo tudi nekaj smešnih zgodbic ...\n\n![Peter.](https://jknm-novice.s3.eu-central-003.backblazeb2.com/jamarski-tecaj-2021-izkusnja-ki-se-ne-pozabi-10-07-2021/4.jpg)\n\n![Adam.](https://jknm-novice.s3.eu-central-003.backblazeb2.com/jamarski-tecaj-2021-izkusnja-ki-se-ne-pozabi-10-07-2021/5.jpg)\n\n![Nina.](https://jknm-novice.s3.eu-central-003.backblazeb2.com/jamarski-tecaj-2021-izkusnja-ki-se-ne-pozabi-10-07-2021/6.jpg)\n\n![Robi.](https://jknm-novice.s3.eu-central-003.backblazeb2.com/jamarski-tecaj-2021-izkusnja-ki-se-ne-pozabi-10-07-2021/7.jpg)\n\n![Luka.](https://jknm-novice.s3.eu-central-003.backblazeb2.com/jamarski-tecaj-2021-izkusnja-ki-se-ne-pozabi-10-07-2021/8.jpg)\n\n![Dominik.](https://jknm-novice.s3.eu-central-003.backblazeb2.com/jamarski-tecaj-2021-izkusnja-ki-se-ne-pozabi-10-07-2021/9.jpg)\n\n![In še Miha.](https://jknm-novice.s3.eu-central-003.backblazeb2.com/jamarski-tecaj-2021-izkusnja-ki-se-ne-pozabi-10-07-2021/10.jpg)\n\nFotografije Marko Majhen, Miha Rukše in Zdravko Bučar"
  },
  {
    "id": 564,
    "markdown": "# Jamarski tečaj 2021 - klubski izpiti in Čaganka\n\nV soboto, 10. julija 2021, je potekal še zadnji dan tečaja za jamarje pripravnike. Ko smo se zjutraj zbrali pri Čaganki, so nas nekateri prostovoljci že čakali pred kočo, saj so tja prišli že prejšnji dan. Na dnevnem redu je bila prva točka izpit, kjer smo morali pokazati vse, kar smo se naučili. Za zaključek dneva pa je sledil še spust v Čaganko .\n\nKlubski izpit je potekal v jami poleg Čaganke - imenovani Stropnica. Z njo smo se spoznali <a href=\"/novica?id=561\" target=\"_blank\">že prejšnji mesec</a>. Njena značilnost je 30 m globoko vhodno brezno z vzporednimi stenami. Toda za izpit ni bil dovolj samo spust v jamo. Inštruktorji so preverili tudi naše znanje o jamarstvu in vozlih, na koncu pa še plezanje po kovinskih lojtrcah.\n\n![Nasveti zadnjo minuto so mogoče res prišli prav.](https://jknm-novice.s3.eu-central-003.backblazeb2.com/jamarski-tecaj-2021-klubski-izpiti-in-caganka-22-07-2021/priprave.jpg)\n\nNa postajah smo se menjavali v krogu. Teorijo o jamarstvu je preverjala Tanja Rukše. Večni internetni problemi na Rogu so preprečili spraševanje po uradnem vprašalniku, kar pomeni, da smo tečajniki opravili teoretični izpit v obliki pogovora. Sledila je preizkušnja z lojtrcami in Klemnom. Morali smo znati uporabljati varovalno ograjo ter si vplesti osmico v pas. Med plezanjem moraš stalno preverjati napetost varovalne vrvi in opozarjati tistega, ki te varuje. Pa naglas! Ker plezanje brez vrvne tehnike utrudi, smo se morali za počitek med plezanjem znati&nbsp;zavarovati.\n\n![A tam dol?](https://jknm-novice.s3.eu-central-003.backblazeb2.com/jamarski-tecaj-2021-klubski-izpiti-in-caganka-22-07-2021/marko.jpg)\n\nPo uspešni vrnitvi so bili na vrsti vozli. Vse, kar smo se naučili (in več) je zahteval Tico. Kravatni vozel, šestica z dvojno zanko, bičev …, torej osnove.\n\n![Nagradno vprašanje: »Kdo je bolj zbran? Robi, Tico ali kuža?«](https://jknm-novice.s3.eu-central-003.backblazeb2.com/jamarski-tecaj-2021-klubski-izpiti-in-caganka-22-07-2021/vozli.jpg)\n\nVezal sem kar dobro, samo kravatnega pa nisem potegnil iz žepa. Ostala je samo še zadnja preizkušnja - spust in dvig iz Stropnice. Ker smo to že vadili, mi je kar šlo. Na dnu se je pojavil vozel, ki ni pustil spusta do dna.\n\n![Robi nemoteno rešuje pritrdišče.](https://jknm-novice.s3.eu-central-003.backblazeb2.com/jamarski-tecaj-2021-klubski-izpiti-in-caganka-22-07-2021/pritrdisce.jpg)\n\nZapomniti si je treba tehniko, toda drugače ne predstavlja večjih težav. Če si priplezal ven iz jame, je bil izpit zaključen. Toda spričevala zmeraj pridejo po ocenah. Najprej pa je bila na vrsti hrana.\n\nOdpravili smo se nazaj proti bivaku. Kako smo bili veseli, da ogenj ni v prazno gorel. Vlogo šefa je prevzel Borivoj. Po prvi dozi roštilja nas je čakala še najhujša minuta. Klemen bo povedal, če je kdo na izpitu padel. Ker pa jamarji ne padamo, smo vsi naredili z odliko. Po jamarskem krstu smo bili vsi pripravljeni za odhod v drugo jamo - Čaganko.\n\n![Uradno sprejetje s podelitvijo.](https://jknm-novice.s3.eu-central-003.backblazeb2.com/jamarski-tecaj-2021-klubski-izpiti-in-caganka-22-07-2021/sprejem.jpg)\n\nTam smo se razdelili v dve skupini - prvo je vodil Klemen, drugo pa Šinigoj. Vsi smo bili presrečni in navdušeni, da smo lahko se spustili v Čaganko.\n\n![Gasilska z nekaterimi novimi jamarji pripravniki.](https://jknm-novice.s3.eu-central-003.backblazeb2.com/jamarski-tecaj-2021-klubski-izpiti-in-caganka-22-07-2021/gasilska.jpg)\n\nKo smo bili pri vhodu, je prva skupina šla noter deset minut prej. Ko smo drseli v sedemdesetmet'rco nisem razmišljal, kako bo treba nazaj vse preplezat. Pred akustično dvorano je vodoravni del brez tal. Držal sem se stene ter plezal, dokler se nisem ustavil ter zgrmel pol nadstropja dol. Odnesel sem jo dobro, kajti en korak naprej je bilo brezno. Pot v jamo je šla hitro, prišli smo do zgornje tretjine Akustične dvorane. S Klemnovo lučjo smo videli tudi vsa nadaljevanja. Če ne bi bili v jami, bi rekli da se dela noč, toda čakal nas je še vzpon proti površju.\n\n![Po večerji je koristno zobe umit.](https://jknm-novice.s3.eu-central-003.backblazeb2.com/jamarski-tecaj-2021-klubski-izpiti-in-caganka-22-07-2021/scetka.jpg)\n\nTako smo vpeli naše prižeme ter odsopihali proti zunanjosti. Po parih preplezanih breznih sem čutil, da se kondicija v nogah še najde, toda kaj pomaga, če so roke prešibke. Ko sem prilezel ven, sem zajel sapo ter rokam dal malo počitka. Čakala nas je še žar runda ali dve, nakar je bilo vse hudo pozabljeno.\n\n![Kako so vsi bolj veseli po obisku Čaganke.](https://jknm-novice.s3.eu-central-003.backblazeb2.com/jamarski-tecaj-2021-klubski-izpiti-in-caganka-22-07-2021/ekipa_1.jpg)\n\n![Prešerno razpoloženje.](https://jknm-novice.s3.eu-central-003.backblazeb2.com/jamarski-tecaj-2021-klubski-izpiti-in-caganka-22-07-2021/ekipa_2.jpg)\n\nHvaležen sem, da smo lahko pripravniki šli v Čaganko. Na koncu tečaja se je res poznal skrajšan program zaradi pandemije. Toda to je obenem priložnost, da se več naučimo sami.\n\nFotografije Damijan Šinigoj"
  },
  {
    "id": 565,
    "markdown": "# Ajdovska jama - odprt vstop v vodni rov\n\nAjdovska jama pri Nemški vasi nedaleč od Krškega je ena najbolj znanih slovenskih arheoloških lokalitet, hkrati pa tudi največje zatočišče netopirjev na Dolenjskem. Občina Krško se v sodelovanju z domačini že nekaj desetletij trudi, da bi jo uredila za turistični obisk. S pravkar potekajočim projektom so bile obnovljene vhodne rešetke, urejena pot po jami in osvetlitev. Gre za vsega dobrih 60 metrov dolgo jamo, v osnovi jo predstavlja prostorna vhodna dvorana, ki se odpira z dvema vhodoma, nadaljevanje pa je zasul ogromen podor. Za pričakovati je, da je za podorom jama, zagotovo pa je pod njo aktivna voda jama, saj je kraški izvir pod jamo ob povodnji kar močan.\n\n![Začetek odstranjevanje nasutja v bruhalniku. Foto Mateja Kopina.](https://jknm-novice.s3.eu-central-003.backblazeb2.com/ajdovska-jama-odprt-vstop-v-vodni-rov-08-09-2021/img_9528_01.jpg)\n\nŽe pred nekaj leti smo na povabilo upravljalca (Zavod Svibna) preverili možnosti nadaljevanja. Prekopavanje podora zaradi arheoloških plasti ne pride v poštev, preverili smo tudi bruhalnik pod jamskim vhodom, toda bil je preveč zarušen, da bi kopanje prineslo kak otipljiv rezultat. Ko sem ob povodnji obiskal jamo, mi je močan vodni steber, ki se je dvigal iz bruhalnika, dal misliti. Ključne so bile informacije starejših domačinov, ki so pravili, da si nekdaj v bruhalniku lahko zlezel do vode. Med njimi je bil tudi znani jamar Primož Jakopin - Klok, ki je bil tu blizu doma. Stekli so pogovori za akcijo. Zavod Svibna je v sodelovanju z občino omogočil nekaj delovnih ur bagra in 7. septembra 2021 popoldne smo se zbrali.\n\n![Vhod se je začel odpirati. Foto Andrej Hudoklin.](https://jknm-novice.s3.eu-central-003.backblazeb2.com/ajdovska-jama-odprt-vstop-v-vodni-rov-08-09-2021/1_ajdovska_187_a_01.jpg)\n\nBager je začel poglabljati dno bruhalnika. Odstranil je okoli 5 m3 nasutja in zniževal dno ob kompaktni steni. Prepih je bil vse močnejši. Z globino je postajalo okoliško nasutje vse manj stabilno, zato smo začeli graditi suhozid, kjer se je izkazal Andrej Jaklič. Na globini dobra 2 m smo nadaljevali z ročnim odkopom ob špranji, ki se je postopno širila in pod previsom se je odprl vhod v jamo. Ta po nekaj metrih plazenja pripelje do ponora manjšega potočka, za katerim se odpira značilen vodni rov, ki je do 2 m  širok in do 1,5 m visok. V začetnem delu je obložen z nanosi ilovice, v končnem delu pa ga v večji meri preplavlja vodni tok.\n\n![Andrej Jaklič leze v rov in sporoča o vodnem rovu …&nbsp;Foto Andrej Hudoklin.](https://jknm-novice.s3.eu-central-003.backblazeb2.com/ajdovska-jama-odprt-vstop-v-vodni-rov-08-09-2021/2_ajdovska_188_a_01.jpg)\n\n![Takole zgleda v nadaljevanju.&nbsp;Foto Mateja Kopina.](https://jknm-novice.s3.eu-central-003.backblazeb2.com/ajdovska-jama-odprt-vstop-v-vodni-rov-08-09-2021/3_img_9556_mateja_01.jpg)\n\nNa dolžini cca 50 metrov se konča s sifonom. Bo treba »tauhat«!  Po prvem obisku smo težko ocenili, kako v odnosu na zgornjo etažo poteka vodni rov. Želja je, da bi prišli za podor, kjer se mogoče skriva slovenska Altamira s prazgodovinskimi jamskimi poslikavami, kot so se  pošalili kolegi arheologi, ki so izkop uradno nadzirali. Po uspešni akciji smo v bližnjem Zavodu Svibna nazdravili s šampanjcem. Kaj šele bo, ko pridemo do Altamire.\n\nNa akciji smo se trudili: Mateja Kopina, Andrej Jaklič, Črt Bučar, Zdravko Bučar in Andrej Hudoklin. Brez Bernardke in Sašota iz Zavoda Svibna ne bi šlo, še manj brez bagerista. Arheološki nadzor so opravili kolegi ZVKDS, Območna enota Novo mesto. Žal razen novodobnih ostankov, pomešanih v nasutju, kakšnih drugih arheoloških predmetov ni bilo.\n\n![Nasmejani udeleženci akcije.&nbsp;Foto Andrej Hudoklin.](https://jknm-novice.s3.eu-central-003.backblazeb2.com/ajdovska-jama-odprt-vstop-v-vodni-rov-08-09-2021/4_ajdovska_194_a_01.jpg)"
  },
  {
    "id": 566,
    "markdown": "# Jamarski tečaj 2021 - izpiti JZS\n\nDne 4. septembra 2021 je v starem kamnolomu pri Lipici blizu Sežane v organizaciji Jamarske zveze Slovenije potekal prvi rok jamarskega izpita za naziv jamar pripravnik. Letos smo se ga udeležili Robert Kobe, Nina Mandelj, Marko Majhen ter Luka in Peter Pršina, ki smo delali izpit, poleg nas pa so kot inštruktorji na izpite prišli tudi Klemen Mihalič, Miha Rukše  in Damijan Šinigoj.\n\n![Jamarski izpit ...](https://jknm-novice.s3.eu-central-003.backblazeb2.com/jamarski-tecaj-2021-izpiti-jzs-27-10-2021/2021_09_04_jamarski_izpiti_sezana_001.jpg)\n\nPo hitrem zboru vseh udeležencev iz različnih klubov se je začel prvi del izpitov - teorija. To je bil edini del, ki smo ga opravili skupno, kajti potem smo se razdelili po različnih delovnih postajah, ki so bile za nas vnaprej pripravljene. Še pred tem pa nas je čakal pregled osebne opreme, ki smo ga opravili takoj po testu.\n\n![Teorija.](https://jknm-novice.s3.eu-central-003.backblazeb2.com/jamarski-tecaj-2021-izpiti-jzs-27-10-2021/dsc3581.jpg)\n\nZa jamarja pripravnika smo morali znati:\n\n- undefined\n- undefined\n- undefined\n- undefined\n\n![Prva pomoč.](https://jknm-novice.s3.eu-central-003.backblazeb2.com/jamarski-tecaj-2021-izpiti-jzs-27-10-2021/2021_09_04_jamarski_izpiti_sezana_006.jpg)\n\n![Plezanje po lestvicah.](https://jknm-novice.s3.eu-central-003.backblazeb2.com/jamarski-tecaj-2021-izpiti-jzs-27-10-2021/2021_09_04_jamarski_izpiti_sezana_022.jpg)\n\n![Vrvna tehnika.](https://jknm-novice.s3.eu-central-003.backblazeb2.com/jamarski-tecaj-2021-izpiti-jzs-27-10-2021/2021_09_04_jamarski_izpiti_sezana_031.jpg)\n\nPredvsem na poligonu za vrvno tehniko so nam zelo pomagale izkušnje plezanja v jamah za klubski izpit ter vadba na stolpu gasilskega doma en dan pred izpitom (hvala Mitja!).\n\n![Treniranje vrvne tehnike. Mitja na vrhu nadzira potek treninga.](https://jknm-novice.s3.eu-central-003.backblazeb2.com/jamarski-tecaj-2021-izpiti-jzs-27-10-2021/2021_09_03_ponavljanje_pred_izpiti_002.jpg)\n\nKo smo Novomeščani obiskali že vse postaje, smo počakali še ostale udeležence, ki so opravljali izpit za jamarje in inštruktorja. Ja, ti so v primerjavi z nami morali prikazati še veliko več znanja.\n\nNa koncu smo se vsi udeleženci zbrali na enem mestu, kjer smo imeli uradno podelitev diplom. Od šestnajstih udeležencev smo uspešno opravili izpite prav vsi. Zavedamo pa se, da je prostora za pridobivanje novih znanj in izboljšavo še dovolj.\n\n![Vsi zbrani.](https://jknm-novice.s3.eu-central-003.backblazeb2.com/jamarski-tecaj-2021-izpiti-jzs-27-10-2021/dsc3666.jpg)\n\n![Novomeška ekipa.](https://jknm-novice.s3.eu-central-003.backblazeb2.com/jamarski-tecaj-2021-izpiti-jzs-27-10-2021/dsc3593.jpg)\n\nUdeleženci tečajniki smo bili Robi Kobe, Marko Majhen, Nina Mandelj, Luka Pršina, Peter Pršina, inštruktorji pa Klemen&nbsp;Mihalič, Rukše Mihael, Damijan Šinigoj.\n\nFotografije Marko Majhen in Miha Rukše"
  },
  {
    "id": 570,
    "markdown": "# Kanin 2021 - Skalarjevo brezno - nadaljevanje raziskav\n\nTa \"podaljšani\" vikend se je na Kaninu odvijalo pravo medklubsko sodelovanje pri raziskavah Skalarjevega brezna. Vremenske razmere so sicer omogočale raziskovanje le do nedelje, saj je današnji prvonovembrski dan postregel s padavinami. Del ekipe je na Goro romal že v četrtek, večji del pa v petek zjutraj, ko je prevoz omogočila kaninska gondola. Na D postajo je prepeljala opremo, raziskovalce in oskrbo za kočo ter material za postavitev ogrodja za streho tovorne žičnice. V petek okoli poldneva je v jamo vstopila ekipa petih raziskovalcev in desetih težkih transportnih vreč. Do bivaka Hotel California na globini -990 m je prispela v večernih urah in dodobra popolnila zaloge opreme in hrane ter razširila bivalne kapacitete. Isti dan se je v jamo odpravila ekipa treh raziskovalcev, ki so fotodokumentirali nove raziskane dele jame. Da bi raziskave potekale čim lažje, pa je tretja ekipa dveh raziskovalcev (Damijan, Vid) v petek pričela s širjenjem meandra Strela (preostanek lastnega imena zaradi pietete izpuščam).\n\n![Visoke dvorane v jugovzhodnih delih.](https://jknm-novice.s3.eu-central-003.backblazeb2.com/kanin-2021-skalarjevo-brezno-nadaljevanje-raziskav-02-11-2021/01.jpg)\n\n![Odlomljeni bloki s približno 15 m visoke stene.](https://jknm-novice.s3.eu-central-003.backblazeb2.com/kanin-2021-skalarjevo-brezno-nadaljevanje-raziskav-02-11-2021/02.jpg)\n\nV soboto je v spodnjih galerijah prva raziskovalna ekipa (Rok, Milan) raziskala brezno do pritočnega in odtočnega sifona na -1167 m, kjer se rovi zaključijo. Tu je edino mogoče nadaljevanje v 25 m oddaljenem oknu, kjer se sliši manjši slap, a je verjetno manj perspektivno. Med potjo sta dodatno zavarovala še nekaj prehodov v galerijah. V zgornjem delu galerij na okoli -920 m je druga raziskovalna ekipa (Edi, Grega, Jure) raziskala nadaljevanje za 15 m globoko stopnjo, kjer je dosegla večjo podorno dvorano, ki je nastala ob dveh močnejših prelomih. Na videz neperspektiven zaključek se je z odkritjem močnega prepiha v večjem \"stabilnem\" podoru na dnu te dvorane prelevil v 4-urno širjenje ožine z opremljevalnim kladivom. Potrebnega bo še nekaj dela, a prepih (v sicer za brezno v teh dneh popolnoma neprepišnih razmerah) obeta. Zaradi sicer izjemne pazljivosti raziskovalcev pri dostopanju do ožine se je temu delu ljubkovalno nadelo ime Ježkomor. Fotografska ekipa (Tomaž, Katarina, Jani) pa je v soboto več kot uspešno opravila dokumentiranje spodnjih delov brezna ter se v večernih urah vrnila na zgornji bivak na -550 m.\n\n![Ježkasto okrašena dvorana z močnim prepihom na trenutnem koncu, ki vodi proti starim delom.](https://jknm-novice.s3.eu-central-003.backblazeb2.com/kanin-2021-skalarjevo-brezno-nadaljevanje-raziskav-02-11-2021/03.jpg)\n\n![Aragonitni ježki.](https://jknm-novice.s3.eu-central-003.backblazeb2.com/kanin-2021-skalarjevo-brezno-nadaljevanje-raziskav-02-11-2021/04.jpg)\n\n![Spodnji bivak Hotel Kalifornia na globini -990 m.](https://jknm-novice.s3.eu-central-003.backblazeb2.com/kanin-2021-skalarjevo-brezno-nadaljevanje-raziskav-02-11-2021/05.jpg)\n\n![Ekipa prvonovemberske ekskurzije: z leve zgoraj Jure Tičar, Edi Benko,  Milan Podpečan, Grega Maffi, Katarina Šeme, Jani Perovšek; spodaj Rok Stopar in Tomaž Grdin.](https://jknm-novice.s3.eu-central-003.backblazeb2.com/kanin-2021-skalarjevo-brezno-nadaljevanje-raziskav-02-11-2021/06.jpg)\n\n![Zanimive strukture v dvorani nad spodnjim bivakom.](https://jknm-novice.s3.eu-central-003.backblazeb2.com/kanin-2021-skalarjevo-brezno-nadaljevanje-raziskav-02-11-2021/07.jpg)\n\nNedelja je bila glede na vremenske razmere namenjena odhodu iz jame - petčlanska ekipa z bivaka Hotel California na globini -990 m, tričlanska ekipa pa z zgornjega bivaka na -550 m. Okoli 18. ure je Skalarjevo brezno zapustil še zadnji raziskovalec, v koči Petra Skalarja pa smo skupaj s preostalo kaninsko jamarsko druščino proslavili varno vrnitev iz globin. Brezno Rolling Stones je namreč med drugim zopet upravičilo svoje ime. Navkljub skrajšanemu \"delavniku\" smo na dnu Skalarjevega brezna izmerili 107,2 m novega poligona, začrtali morebitna nadaljevanja, dostavili večjo količino opreme in hrane v spodnje galerije ter v raziskavah predvsem uživali. S Kanina se je ekipa raziskovalcev vrnila danes v dopoldanskih urah.\n\n![Veselje po večdnevni temi ob izhodu iz jame še ekstra obogatijo kaninske panorame.](https://jknm-novice.s3.eu-central-003.backblazeb2.com/kanin-2021-skalarjevo-brezno-nadaljevanje-raziskav-02-11-2021/08.jpg)\n\nDodatne akitvnosti so zajemale še preopremljanje 70 m vertikale v breznu Rolling Stones, širjenje ožine na -870 m, merjenje temperatur v spodnjih galerijah (povprečno 2,6 °C) ter vzorčenje sedimentov, postavitev konstrukcije za streho tovorne žičnice, ter popravila in nadgradnje v koči Petra Skalarja (dodatne luči, agregat, tesnenje oken ipd.).\n\n![Zvečer nas je obiskala ekipa DZRJL, ki je isti vikend raziskovala Brezno spečega dinozavra.](https://jknm-novice.s3.eu-central-003.backblazeb2.com/kanin-2021-skalarjevo-brezno-nadaljevanje-raziskav-02-11-2021/09.jpg)\n\nNa aktivnostih smo sodelovali Edi Benko, Tomaž Grdin, Grega Maffi, Robi Maren, Jani Perovšek, Milan Podpečan, Damijan Potrpin, Rok Stopar, Aleš Stražar, Katarina Šeme, Damijan Šinigoj, Vid Trebše in Jure Tičar.\n\nFotografije Tomaž Grdin"
  },
  {
    "id": 571,
    "markdown": "# Mala Knežja jama je očiščena\n\nJamarji vemo, da se jugovzhodno od Cinka na Kočevskem Rogu dober kilometer zahodno od Cinkovega križa nahajata dve jami večjih dimenzij – Velika in Mala Knežja jama. V Katastru Jamarske zveze&nbsp;Slovenije nosita zaporedni številki 666 in 667, kar pomeni, da sta bili zelo zgodaj registrirani. Na topografskih kartah ju z nemškim imenom Fürstenloch prvič zasledimo na prvi reviziji Auerspergovega gozdnogospodarskega načrta iz leta 1913. Prve uradne raziskovalce sta jami dobili leta 1939, ko so ju raziskali, izmerili ter narisali načrte člani takratnega Društva za raziskavanje podzemskih jam iz Ljubljane.\n\n![Naš član Franci Zupančič je dobil čast navezovati gume na jeklenico.](https://jknm-novice.s3.eu-central-003.backblazeb2.com/mala-knezja-jama-je-ociscena-03-11-2021/20211028_004.jpg)\n\nKer sta blizu gozdne ceste, sta relativno pogosto obiskani. Še posebej slikovita je Velika Knežja jama, ki ima kar tri vhode - dve stropni brezni in poševni podor, ki omogoča prost vstop vanjo. Žal pa je doslej predvsem Mala Knežja jama imela&nbsp;tudi negativen sloves. V zgodnjih 80-tih letih 20. stol. smo jo večkrat obiskali topliški jamarji (takrat člani JKVPBNM), ki smo zgroženi ugotovili, da je na najnižji točki jame »parkiranih« štirinajst kamionskih pnevmatik. Nato so minila kar štiri desetletja … Ob letošnjem jamarskem trekingu okoli Cinkovega križa, ki je potekal v okviru prireditev Poletje na Kočevskem Rogu, smo jamarji sklenili, da tej črni ekološki točki naredimo konec. Povezali smo se z gozdarji Zavoda za gozdove, Območne enote Novo mesto, ki so s situacijo seznanili družbo Slovenski državni gozdovi (SiDG) in po skupnem ogledu lokacije smo se dogovorili za čistilno akcijo. Ker je v tem predelu ravno potekala sečnja in je bila na razpolago ustrezna tehnika, je akcija hitro stekla. Zadoščalo je 80 m jeklenice, na katero so delavci SiDG postopoma navezovali gume, ki jih je nato zgibni traktor z dna jame povlekel pred jamski vhod, kjer so jih začasno odložili. S premikom delovnega stroja so nato delavci poiskali boljše izhodišče za izvlek gum na rob vrtače, od koder so jih nato navezane odpeljali do gozdne ceste. Sledilo je raztovarjanje in nato nalaganje v kamionski kontejner, ki je v ta namen že čakal na nakladalni postaji. Odvoz gum na ekološko uničenje je zagotovil četrti partner v tem enodnevnem projektu – Javno podjetje Komunala Novo mesto.\n\n![Danes v Knežji jami in nikoli več.](https://jknm-novice.s3.eu-central-003.backblazeb2.com/mala-knezja-jama-je-ociscena-03-11-2021/20211028_005.jpg)\n\n![Izplen akcije - 13 pnevmatik na fotografiji, ena je še na poti iz jame.](https://jknm-novice.s3.eu-central-003.backblazeb2.com/mala-knezja-jama-je-ociscena-03-11-2021/20211028_009.jpg)\n\n![Ročnega dela je bilo resnično zelo malo. Še zgibnik je delal na daljinčka.](https://jknm-novice.s3.eu-central-003.backblazeb2.com/mala-knezja-jama-je-ociscena-03-11-2021/20211028_011.jpg)\n\n![Me gremo pa na Komunalo ...](https://jknm-novice.s3.eu-central-003.backblazeb2.com/mala-knezja-jama-je-ociscena-03-11-2021/20211028_015.jpg)\n\nMala Knežja jama ni bila edina onesnažena lokacija na Kočevskem Rogu, je bila pa zagotovo največja. V tem času že poteka popis ostalih lokacij, ki bodo za čiščenje rabile podoben pristop. Glede na pridobljene izkušnje je upati, da bomo partnerji s projektom nadaljevali. Naša skupna ugotovitev namreč je, da gre v veliki večini primerov za onesnaženja izpred več desetletij, zato bi bilo smiselno Kočevski Rog dokončno očistiti vse odložene nesnage. Novih onesnaženj zaradi vse večje ozaveščenosti prebivalstva in urejenega načina odvoza komunalnih odpadkov k sreči ni zaznati. Naj tako tudi ostane!\n\n![Zadovoljni \"holcarji\".](https://jknm-novice.s3.eu-central-003.backblazeb2.com/mala-knezja-jama-je-ociscena-03-11-2021/20211028_017.jpg)\n\nO dogodku so dokaj obširno pisali tudi&nbsp;<a href=\"https://www.facebook.com/slovenskidrzavnigozdovi/?hc_ref=ARShthw-5Clx8im4ThzuMc1CAb5hBWZVp3whLmPwfrdqAJ5kv4Yn7DJVSJqJym4ZTB4&amp;fref=nf&amp;__tn__=kC-R\" target=\"_blank\">SiDG</a>, <a href=\"https://zavodzagozdove.blog/2021/11/03/gozdarji-in-jamarji-odstranili-odvrzene-pnevmatike-iz-male-knezje-jame/\" target=\"_blank\">Zavod za gozdove</a>, <a href=\"https://www.rtvslo.si/lokalne-novice/dolenjska/iz-jame-v-kocevskem-rogu-odstranili-odpadne-pnevmatike-za-tovornjake/599792\" target=\"_blank\">MMC RTV SLO</a>,&nbsp;<a href=\"https://www.lokalno.si/2021/11/05/254941/zgodba/Ena_nocna_mora_manj_Odstranjene_odvrzene_pnevmatike_iz_Male_Knezje_jame/\" target=\"_blank\">Lokalno.si</a>\n\nFotografije Marko Pršina"
  },
  {
    "id": 572,
    "markdown": "# Kanin 2021 - Skalarjevo brezno - medpraznična akcija\n\nMed 25. in 30. decembrom 2021 se je na Kaninu odvijala delovno-raziskovalna akcija v Skalarjevem breznu. Prvi dan so se Robi, Rok in Damijan lotili prenosa opreme ter odkopavanja glavnega vhoda v brezno. Stena ob vhodu je bila ravno dovolj predihana, da se je odkopalo okoli 4 m dolg rov. Drugi dan sta Gašper in Samo pričela z menjavanjem VOX kabla od vhoda do Delirium Tremensa. Več kot očitno je kabel načela strela, saj je bil ta na stikih povsem črn. V breznu smo predhodno določili in označili devet statičnih točk za javljanje. Z Rokom sva ta dan na vhod znosila še opremo ter utrdila pot. Med drugim naju je možic zanesel tudi do novega brezna Emil 8. Ko sva z navigacijo ugotovila, da stojiva ravno nad vhodom v 25 m vertikalo, smo se odločili, da kasneje ta možic raje odstranimo.\n\n![Jure na vhodu v brezno.](https://jknm-novice.s3.eu-central-003.backblazeb2.com/kanin-2021-skalarjevo-brezno-medpraznicna-akcija-31-12-2021/01_ticar_na_vhodu.jpg)\n\nV ponedeljek je VOX ekipa (Gašper, Samo) nadaljevala s svojim delom, v brezno pa so se v popoldanskih urah odpravili tudi Gregor, Brane in Den, ki so z Galerije dobre zemlje iznesli nekaj starih vrvi. Ekipa Rok, Anže in Jure smo se odpravili do Meandra Strela ter od tu do brezna Mlajši brat namestili nove vrvi in sidrišča, s čimer smo izboljšali varnost na tem odseku. Rok se je vrnil na površje, z Anžetom pa sva nadaljevala pot proti bivaku Hotel California na 998 m. Na poti sva na začetku meandra Satisfaction na globini 870 m razširila prehod. Že tu sva dobila občutek, da bo akcija za iskanje nadaljevanj obetavna, saj je skozi ožino pihalo tako močno, da sva imela polne oči peska. Hotel California sva dosegla v poznih večernih urah ter bivak okrepila z eno transportno vrečo hrane. Jutranja budilka je zatajila, tako da sva iz šotora izstopila v torek ob 11. uri in se po pripravah napotila v del galerij, ki vodijo proti jugozahodu. Pot v te galerije sva označila s trakom, v Črnih vratih (prehod 2 x 2m) pa sva se naužila močnega prepiha.\n\n![Prepih v Črnih vratih.](https://jknm-novice.s3.eu-central-003.backblazeb2.com/kanin-2021-skalarjevo-brezno-medpraznicna-akcija-31-12-2021/02_prepih_v_crnih_vratih.jpg)\n\nV delu Ježkomordor na globini 932 m naju je od zadnjič pričakala ožina, ki smo jo širili že z Edijem Benkom in Gregom Maffijem na predhodni akciji. Po približno 3 urah dela sva jo razširila. Tudi tu je prepih neusmiljeno vel. Med podornimi balvani večjih dimenzij sva se splazila do 15 m globokega brezna. Pod njim je bil manjši prehod popolnoma prekrit z aragonitnimi ježki, skozi katerega sva se po 5 m spustila do novih galerij. Po 50 m sva opremila novo stopnjo (cca. 20 m). Od tu dalje po galeriji dimenzij 5 x 8 m še okoli 50 m, do nove 15 m stopnje.\n\n![Stopnja za stopnjo ... 1000 met'rca.](https://jknm-novice.s3.eu-central-003.backblazeb2.com/kanin-2021-skalarjevo-brezno-medpraznicna-akcija-31-12-2021/03_breznooo.jpg)\n\nŽe v galeriji je bilo navkljub dimenzijam čutiti prepih. Spustila sva se v dvorano, kjer sva se najprej usmerila med bloke na dnu, a neuspešno. Pogled navzgor po dvorani naju je spravil v veselje. Popolnoma \"zaježkan\" prehod dimenzij 2 x 2 m, ki je bil zaradi prepiha povsem bel in je pričakovano dobil ime Bela vrata.\n\n![Prehod Bela vrata z mnogimi ježki.](https://jknm-novice.s3.eu-central-003.backblazeb2.com/kanin-2021-skalarjevo-brezno-medpraznicna-akcija-31-12-2021/04_skozi_bela_vrata.jpg)\n\nPrevidno sva se vzpela do prehoda in se za njim podala skozi blatne galerije – vsak v svojo smer. En levo navzdol, drugi naravnost. In prišla do enakega rezultata. Del jame, kamor naju je vodil močan prepih (globina okoli 1000 m) se konča z breznom večjih dimenzij (vsaj 20 x 30 m) ter globine vsaj 100 m. Otroško veselje sva nadgrajevala z nenehnimi globinomerskimi ocenami (metanjem kamenja). Na tem mestu je Anži dokumentiral video z gromozanskim bobnenjem v globočinah Kanina in epsko ugotovitvijo: \"Cel dan bi to lahko počel!\"&nbsp;Tu se je delo končalo, ob vračanju pa sva namerila še okoli 250 m poligona in 60 m globine raziskanih rovov. Kot omenjeno se ta del galerij usmerja proti jugovzhodu v smeri za enkrat še vedno zelo oddaljenega sistema Mala Boka-BC4. Rekla sva si da \"danes so dovoljene sanje, jutri je nov dan\" in se v sredo vrnila na površje iz Hotela California.\n\n![Jure: nič več žejen, lačen pa!](https://jknm-novice.s3.eu-central-003.backblazeb2.com/kanin-2021-skalarjevo-brezno-medpraznicna-akcija-31-12-2021/05_nic_vec_zejen_lacen_pa.jpg)\n\nV ponedeljek in torek so se v koči in njeni okolici mudili še Erik Maffi, Grega Maffi, Anton Košuta, Bogomir Remškar in Jernej Remškar. Izvedli so pregledovalno akcijo v jamah nad kočo ter pomagali z označevanjem poti in napeljevanjem vrvi do vhoda v Skalarjevo brezno, za čas, ko se na pobočja usuje večja količina snega in bo vhod težje najti. Danes smo s Kanina sestopili še zadnji raziskovalci in kočo prepustili novoletnemu prazničnemu vzdušju.\n\nZahvaljujemo se Sončnemu Kaninu za prevoz z gondolo in samogostoljubju koče Petra Skalarja, za katero so marljivo skrbeli vsi ljubitelji dobre kulinarike, zakurjenih ognjišč in sproščenega kramljanja.\n\nNa tokratni akciji smo sodelovali Gregor Čuk, Brane Čuk, Katarina Kotnik, Gašper Kveder, Erik Maffi, Grega Maffi, Robi Maren, Samo Milanič, Damijan Potrpin, Bogomir Remškar, Jernej Remškar, Rok Stopar, Jure Tičar, Anže Tomšič, Den Vrhovnik.\n\nPa srečen skok v novo leto!\n\nFotografije Anže Tomšič"
  },
  {
    "id": 582,
    "markdown": "# Kočevski Rog je očiščen pnevmatik ...\n\nJeseni 2021 smo jamarji uspešno izpeljali akcijo <a href=\"/novica?id=571\" target=\"_blank\">odstranjevanja štirinajstih pnevmatik iz Male Knežje jame</a>. To je bil pravzaprav uvod v precej obsežnejšo akcijo celovitega čiščenja Kočevskega Roga različne nesnage, ki je svoje obrise dobila že pred leti. Covidne čase in posledično omejitev gibanja na občino stalnega prebivališča sem namreč dodobra izkoristil za&nbsp;jamarsko pregledovanje terena ter&nbsp;iskanje in popisovanje vodnih virov na tem območju. Pri tem sem&nbsp;pogosto naletel na odvržene pnevmatike ter kosovne in druge komunalne odpadke. Ti so se praviloma nahajali ob gozdnih cestah in vlakah, nekateri celo ob vodnih virih. Odvržene avtomobilske, traktorske in kamionske pnevmatike kot prevladujoč odpadek pa so skoraj brez izjeme ležale na dnu vrtač ob cestah. Ugotovil sem, da gre v veliki večini primerov za onesnaženja izpred več desetletij, vendar se v vsem tem času za te odpadke očitno ni nihče zmenil, kar ni ravno spodbudno.\n\n![Gume kot poseben odpadek sodijo na ustrezno deponijo in ne v gozd!](https://jknm-novice.s3.eu-central-003.backblazeb2.com/kocevski-rog-je-ociscen-pnevmatik-05-06-2022/slika_1_003_20210430_001.jpg)\n\nVsako točko onesnaženja oziroma divje odlagališče odpadkov sem geolociral ter fotografiral. Po dveh letih dela na terenu sem se povezal s Tonijem Turkom, vodjo Zavoda za gozdove Slovenije, Območne enote Novo mesto. Povezala sva se še s pristojnimi revirnimi gozdarji, ki so k meni znanim točkam dodali še njihove. Ob zaključku popisovanja smo tako zbrali kar <a href=\"https://jknm.s3.eu-central-1.amazonaws.com/kocevski-rog-je-ociscen-pnevmatik-05-06-2022/onesnazenje.jpg\" target=\"_blank\">40 onesnaženih lokacij na Rogu</a> (občine: Dolenjske Toplice, Kočevje, Semič in Žužemberk).\n\n![Med terenskim delom.](https://jknm-novice.s3.eu-central-003.backblazeb2.com/kocevski-rog-je-ociscen-pnevmatik-05-06-2022/slika_2_031_20220408_042.jpg)\n\n![Že skoraj povsem razpadla pnevmatika.](https://jknm-novice.s3.eu-central-003.backblazeb2.com/kocevski-rog-je-ociscen-pnevmatik-05-06-2022/slika_3_040_20220408_049.jpg)\n\nZbrane in urejene podatke sem predal odgovornim na družbi Slovenski državni gozdovi (SiDG), ki je upravljalec gozdov v državni lasti. Tudi pri njih je šlo vse gladko, problematike so se dobro zavedali in smo zato hitro našli skupni jezik.&nbsp;Ker so v okolici koče na Primožu z lastnimi delavci ravno izvajali sečnjo, smo z njimi 26. maja 2022 iz dveh bližnjih vrtač poskusno izvlekli dve večji pnevmatiki. Na tem dogodku so bili prisotni tudi predstavniki medijev, ki so o čiščenju obširno poročali.\n\n![Zgibnik z jeklenico je prava stvar!](https://jknm-novice.s3.eu-central-003.backblazeb2.com/kocevski-rog-je-ociscen-pnevmatik-05-06-2022/slika_4_20220526_003_foto_marko_prsina.jpg)\n\nPridobljene izkušnje so bile podlaga za izdelavo stroškovnika. Na SiDG so se odločili, da za čiščenje preostalih močno razpršenih lokacij po Kočevskem Rogu pridobijo zunanjega izvajalca. Izbrali so Gozdno gospodarstvo Novo mesto, kjer so se s svojimi delavci ter mehanizacijo nemudoma lotili dela. V treh delovnih dneh med 27. in 31. majem&nbsp;so vestno in temeljito počistili vso omenjeno nesnago ter spotoma pobrali še kakšen odpadek, ki prvotno ni bil v popisu del.&nbsp;Zbrane odpadke so začasno odložili na parkirišču pri Bazi 20 ter na rampi pri koči na Primožu. Od tu jih bo Komunala Novo mesto odpeljala na ustrezno deponijo.\n\n![Začasna deponija pri Bazi 20 ...](https://jknm-novice.s3.eu-central-003.backblazeb2.com/kocevski-rog-je-ociscen-pnevmatik-05-06-2022/slika_5_20220531_002_foto_marko_prsina.jpg)\n\n![... in&nbsp; na rampi pri Primožu.](https://jknm-novice.s3.eu-central-003.backblazeb2.com/kocevski-rog-je-ociscen-pnevmatik-05-06-2022/slika_6_20220531_005_foto_marko_prsina.jpg)\n\nVsi štirje partnerji projekta (<a href=\"http://www.jknm.sihttps://jknm.s3.eu-central-1.amazonaws.com/kocevski-rog-je-ociscen-pnevmatik-05-06-2022/si\" target=\"_blank\">JKNM</a>, <a href=\"http://www.zgs.si/obmocne_enote/novo_mesto/o_obmocju/index.html\" target=\"_blank\">ZGS, OE Novo mesto</a>, <a href=\"https:/https://jknm.s3.eu-central-1.amazonaws.com/kocevski-rog-je-ociscen-pnevmatik-05-06-2022/sidg.si/\" target=\"_blank\">SiDG</a>, <a href=\"https://www.komunala-nm.si/\" target=\"_blank\">Komunala Novo mesto</a>) ter izvajalec <a href=\"https://www.ggnm.si/sl\" target=\"_blank\">Gozdno gospodarstvo Novo mesto</a> ugotavljamo, da novih onesnaženj zaradi vse večje ozaveščenosti prebivalstva in urejenega načina odvoza komunalnih odpadkov k sreči ni zaznati. Kočevski Rog je sedaj očiščen in upamo, da je bila tovrstna akcija na tem območju zadnja.\n\nO čistilni akciji so med drugim poročali Radio Prvi, <a href=\"https://jknm.s3.eu-central-1.amazonaws.com/kocevski-rog-je-ociscen-pnevmatik-05-06-2022/dnevnik_1_6_2022.pdf\" target=\"_blank\">Dnevnik</a>, <a href=\"https://reporter.si/clanek/slovenija/vrtace-in-jame-v-kocevskem-rogu-so-polne-969439\" target=\"_blank\">Reporter</a>&nbsp;in Slovenske novice.\n\nFotografije Marko Pršina"
  },
  {
    "id": 583,
    "markdown": "# Bršljinski prvošolci v Lukenjski jami pri Prečni\n\n»V davnih časih je živel zmaj, ki pa ni bil navaden zmaj. Živel je v prostranih votlinah Postojnske jame, v večni temi, zato so mu okoličani rekli jamski zmaj. Slovel je po bučnem rjovenju. Vsakokrat, ko se je prikazal ob vhodu v jamo, je tulil, da se je Sovič, hrib nad jamo, kar stresal. In okoličani so pošast lahko umirili le tako, da so ji metali v globino kar cela jagnjeta in teleta. Ko se je mrcina nažrla in napila vode iz reke Pivke, se je spet umaknila v črne globine jame.«\n\nSlovenska ljudska pripovedka Zmaj v Postojnski jami je pri učencih 1.C in 1. D v podaljšanem bivanju OŠ Bršljin Novo mesto zanetila pravi ogenj vprašanj o podzemnem svetu. Nekaj učencev je s starši že obiskalo Postojnsko jamo in z navdušenjem so pripovedovali o vlakcu, velikanskih dvoranah, kapnikih, človeški ribici … Ogledali smo si nekaj video posnetkov Postojnske jame, Škocjanskih jam, Predjamskega gradu, spoznali legendo o Erazmu Predjamskem in skrivnosti jami, ki se razteza za in pod gradom.\n\nSpoznali smo, kako jamarji iščejo še neodkrite jame, njihovo opremo in varno raziskovanje jam. »Brali« smo načrte jam, ki jih je prinesel Gašper, saj je njegov dedek, Borivoj Ladišić, čisto pravi jamar. Vemo, koga poklicati, če se zgodi jamarska nesreča. Raziskali smo življenje, zgradbo, življenjski krog, porodniške kolonije, prehranjevanje in prezimovanje netopirjev. Radi ustvarjamo, zato smo izdelali netopirje iz tulcev toaletnega papirja.\n\n![Letijo, letijo ... netopirji.](https://jknm-novice.s3.eu-central-003.backblazeb2.com/brsljinski-prvosolci-v-lukenjski-jami-pri-precni-09-06-2022/1.jpg)\n\nSpoznali smo »zmajeve mladičke« – človeške ribice. Veliko smo se naučili o njenem življenju, razmnoževanju in zunanjih značilnostih. Še danes težko verjamemo, da lahko brez hrane živi 10 let in se po tem dolgem obdobju lahko ponovno normalno prehranjuje.\n\n![Človeška ribica v podzemnem svetu.](https://jknm-novice.s3.eu-central-003.backblazeb2.com/brsljinski-prvosolci-v-lukenjski-jami-pri-precni-09-06-2022/2.jpg)\n\nHrošč drobnovratnik in jamski pajki za nas niso več neznanci.\n\n![Družina drobnovratnikov.](https://jknm-novice.s3.eu-central-003.backblazeb2.com/brsljinski-prvosolci-v-lukenjski-jami-pri-precni-09-06-2022/3.jpg)\n\nV spremstvu jamarjev Jamarskega kluba Novo mesto Mateje, Andreja, Marka, Zdravka in staršev smo obiskali Lukenjsko jamo pri Prečni. S čeladami in lučkami na glavah smo ob vrvi vstopili v neznani podzemni svet z nekaj strahu in nezaupanja, ki pa sta se kmalu razblinila. Videli smo stalagmite, stalaktite, stebre, jezerce, tri netopirje in cel kup njihovih »kakcev«. Zbralo se nas je 13 prvošolcev, skupaj s starši in sorojenci nas je bilo 38. V jamo smo odhajali v manjših skupinah, nekateri smo šli kar dvakrat (in z veseljem bi šli še tretjič). Vsako skupino so spremljali dva ali trije jamarji, ki so nas varovali pri vstopu in izhodu, ko smo morali premagati »nevaren« prehod ob vrvi. V jami so nam pomagali na spolzkih, blatnih delih in pazili, da nismo padli v jezero.\n\n![\"Nevarna\" prečnica ob vhodu v jamo.](https://jknm-novice.s3.eu-central-003.backblazeb2.com/brsljinski-prvosolci-v-lukenjski-jami-pri-precni-09-06-2022/4.jpg)\n\n![Mladi raziskovalci v notranjosti Lukenjske jame.](https://jknm-novice.s3.eu-central-003.backblazeb2.com/brsljinski-prvosolci-v-lukenjski-jami-pri-precni-09-06-2022/5.jpg)\n\nOb prihodu iz jame smo ponosno kazali blatne čevlje, roke in zadnjice. Nič zato, pravi jamarji so vedno mokri in blatni.\n\n![Jamarske impresije naših najmlajših.](https://jknm-novice.s3.eu-central-003.backblazeb2.com/brsljinski-prvosolci-v-lukenjski-jami-pri-precni-09-06-2022/6.jpg)\n\nZa nami je nepozabno popoldne. Ko bomo veliki, bomo (skoraj) vsi jamarji.\n\nUčenci 1.C, 1.D in učiteljica Janja Bučar iz Osnovne šole&nbsp;Bršljin Novo mesto"
  },
  {
    "id": 576,
    "markdown": "# Majhovka z jezerom\n\nKam pripelje predajanje znanja? Minus 100. Metrov. V globino!&nbsp;Davor je namreč pripravil webinar o računalniškem pregledovanju lidar podatkov. Že naslednji teden sem pregledoval laserske meritve terena in zabeležil 25 zanimivih točk na dveh kvadratnih kilometrih.\n\nMed sobotnim obiskovanjem točk na terenu sem mimogrede pregledal še večjo dolino, ki smo se jo ob gradnji kolesarske poti s Svetega Petra izogibali kot hudič križa - ker je globoka in kamnita. V steni sem opazil razpoko, stopil sem naprej in opazil brezno. Vrgel sem kamen ali dva, ki sta pač nekam padla in odšel sem dalje. Novo točko pa sem si seveda zabeležil, ker 10 m globine pa mogoče le bo.\n\n![Očiten lokalni prelom je vhod v jamo.](https://jknm-novice.s3.eu-central-003.backblazeb2.com/majhovka-z-jezerom-13-02-2022/2_majhovka_1_01.jpg)\n\nNekaj dni kasneje sva jamarsko opremljena do razpoke prišla z Urošem, ki je na hitro izmeril globino 33 m. Vrgel je nekaj kamnov in poslušal. Me je pogledal: \"Te tvoje 10 metrce so kar globoke. Poglej, 10 m štrika ponucava v štartu, na polički bo sidrišče, štrika imam pa 45 m. Ni variante, da raziščeva jamo. Greva samo pogledati ali se bo šlo naslednjič do dna?\" Pa sva se dogovorila, da bo jama počakala.\n\nTeden po odkritju razpoke smo se ob 10 uri dopoldne srečali v Soteski in krenili na Kočevski Rog. Mitja je prinesel vso potrebno opremo (smo mislili), z Dominikom pa sva prišla znanje opremljanja in merjenja jam šele nabirati. Mitja je začel z opremljanjem brezna in se podal v globino s 100 m štrika. Že na tretjemu pritrdišču je vpil \"Majh, naroči Dominiku, naj še zadnji štrik prinese dol.\" Ko sva z Dominikom in štrikom prišla do Miča, smo viseli na pritrdišču nad jezercem, zadnji štrik pa je bingljal v zraku in se ni želel zmočiti. Laserski meter je kazal 52 m do gladine, štrik pa je dolg samo 30 m.\n\n![Razpoka obeta.](https://jknm-novice.s3.eu-central-003.backblazeb2.com/majhovka-z-jezerom-13-02-2022/1_majhovka_4_01.jpg)\n\n![Prvi spust.](https://jknm-novice.s3.eu-central-003.backblazeb2.com/majhovka-z-jezerom-13-02-2022/3_majhovka_2_01.jpg)\n\n![Nad jezerom s premalo vrvi v torbi.](https://jknm-novice.s3.eu-central-003.backblazeb2.com/majhovka-z-jezerom-13-02-2022/4_majhovka_3_01.jpg)\n\nMislim, da smo bili ob 14. uri iz jame in se odpravili na južino. Mič je pa že takoj sprožil akcijo dostavljanja novega štrika. Meni sicer ni bilo čisto jasno, kaj hudiča bo danes z njim, ampak mogoče ima tudi že kakšnega jamarja v rokavu, ki bo šel z njim še enkrat dol. Še preden smo si pripravili žerjavko za klobase, je Zdravko že dodatna štrika pripeljal, a se zaradi že obljubljenih obveznosti ni mogel z nami spustiti v brezno. Meni pa je ob premlevanju hrane postajalo vse bolj jasno, da bom verjetno ponovno v jami in tokrat tudi pri jezeru.\n\n![Opremljevalec si je zaslužil dvojni obrok.](https://jknm-novice.s3.eu-central-003.backblazeb2.com/majhovka-z-jezerom-13-02-2022/5_majhovka_5_01.jpg)\n\nOb 18. uri smo bili z dodatnima štrikoma spet v breznu. Še preden sva uspela dohiteti Miča, ki je opremljal zadnji del nad jezerom, je on že z manevrom, ki meni lomi možgane, sestopil na suh teren, čeprav se je štrik končal kakšen meter nad gladino. Točno na sredini jezera, velikega blibližno 10 x 5m. Bravo! Sicer so se pa čez celotno brezno kazale lepe sigaste tvorbe in kar nekaj netopirjev je viselo z vseh mogočih mest.\n\nKo sem kot zadnji stopil na tla dvorane, sem opazil prijetno zanimivost. Tu je bil prvi stik z blatom. Vseh 125 m globine je brezno zgolj vlažno, le dno je blatno in pomešano z mehko sigo. Dvorana je pa krasno zasigana in velika 25 x 10 m, poševni strop pa sega od 30 do 50 m nad jezerom. Enostavnega nadaljevanja nismo našli, smo pa opazili večje okno. A bo treba splezati kakšnih 10 m po steni, za kar se pa v tistem trenutku nismo odločili.\n\n![Dvorana z jezerom na končni globini 125 m.](https://jknm-novice.s3.eu-central-003.backblazeb2.com/majhovka-z-jezerom-13-02-2022/6_majhovka_6_01.jpg)\n\nIz jame smo prišli malo pred 22. uro in se vsi prešvicani, a nasmejanih obrazov odpravili v dolino in pod kovt'r. Ker noči so še vedno dolge in zimsko hladne.\n\n![Ekipa prvopristopnikov.](https://jknm-novice.s3.eu-central-003.backblazeb2.com/majhovka-z-jezerom-13-02-2022/7_majhovka_7_01.jpg)\n\nFotografije&nbsp;<b>Marko Majhen</b>"
  },
  {
    "id": 580,
    "markdown": "# Jamarski tečaj 2022 - odtisi in vtisi\n\nTrije smo letos. Z dolenjskega in suhokranjskega konca. Andrej – car vztrajnosti, humorja in motorke ter katerekoli ž'vali na žaru (prej in potem!); Boštjan – tih in natančen ekšnmen, uspešen »jadralec« v višinah in očitno(!) globinah; pa jaz, ljubiteljica ročnih veščin, ki me v življenju pretežno »babji firbec« ganja. Medtem ko sta dedca že odločena, da postaneta jamarska pripravnika, sama uvodno predavanje o našem kraškem podzemlju in obisk jame Jazbina zamudim (študiram zato priporočljivo gradivo!). Nadaljevanje pa že priprava na akcijo.\n\n### Malisnica\n\nV prostorih kluba tako motamo štrike. Zapletamo, prepletamo in vsi trije smo si enotni! Obstaja teh vozlov mnogo, mnogo premnogo, da bi si v prvo človek zapomnil ime, kaj šele, kako ga pravilno preplesti. Nič, evo kos štrika za domov, pa pridno vadit. To so vam osnove, pravita Mitja in Anže. Dodatek k »osnovam« že čez dva dni pri udornici Malisnica. Vozi in vodi nas Damijan. Najprej se je treba (znati) v pasove odeti, potem gremo vadit. Če imaš dve zanki in dve nogi, res ni treba visoke matematike, kam kaj paše, ampak 'lej ga zlomka, ti zanki sta vedno obrnjeni narobe (ker noge menda ne morejo biti?), ne glede na to, kako in kam ju obračaš! Ajme! Stanje kot v vrtcu. A Damijan potrpežljivo skače okoli nas, zateguje pasove, preverja opremo, še dobro, da smo samo trije  ... Kot se za vsak »prvič« spodobi – mi trije gremo danes prvič zares na štrik – nas nebo kulturno popiška. Krst malo dolgo traja, pa se damo pod streho k neki kamniti zapuščini, kjer se nam pridruži Jasna. Damijan pa mota štrike za špirovce, načara zanke, da malo povadite, pravi, in gre opremljat steno. Pod Jasninim budnim očesom, zamotani vsak v svoj štrik že globoko dihamo, se na vse kriplje trudimo priti iz prižeme v zavoro in obratno – vmes bi prišla prav še tretja roka (dobrodošla bi bila seveda tudi dodatna noga) – ne da bi bilo komu od nas čisto jasno, kaj je kaj in kam kaj spada. Vaja na »suho« mine, posuši se tudi vreme in gremo v steno. Možakarja prava kavalirja, mi dasta prednost, da grem prva. Mojega veselja ne konca ne kraja. Ha, ha! Prvič v življenju dobesedno lezem v prepad! Dober žur sem si jaz to izbrala! Ha, ha! Visim nad globino, srce mi nabija, noge se tresejo. Ja, nič, mrdaj zdaj! Pridem do dna, za mano pa še oba možakarja. Kot nam je ratalo priti dol, nam je tudi gor. Dvakrat. Potem je bilo treba še malo v štrik na drevesu, da vidimo, kako se pravilno prepnemo v primeru »metuljčka« na štriku. Res, veliko bolj prijazen je tisti za vratom ... Malo morje vtisov, odtisov, resnici na ljubo, še več. Ožuljena do amena ... Vprašam naslednjič sotrpina, če sta tudi onadva kaj nastradala. Reče en, no ja, malo sem res čutil, drugi pa, ej, žena, ne pozabi, j'z 'mam blazin'ce  ...\n\n![Foto Damijan Šinigoj](https://jknm-novice.s3.eu-central-003.backblazeb2.com/jamarski-tecaj-2022-odtisi-in-vtisi-19-05-2022/1.jpg)\n\n### Stropnica\n\nKomaj se »odtisi« umirijo, pride 1. maj, spet akcija. Stropnica in Čaganka. Se peljemo mi trije v nedeljskem jutru do Bistrice nad Dobličami. Prestreže nas (najbrž) lastnica gostilne, povemo, da gremo do Čaganke, ona pa, da malo dalje po makadamu samo ostro levo zavijemo in smo tam ... Saj ne, da mi ne bi vedeli, kam. Ampak nastala je zmeda. Damijanova, dokaj zajetna navodila so bila jasna, ostro zavijte desno... Ona levo, on desno. Kaj bo domačinka vedela, gremo mi tako, kot je rekel šef! Pa smo malo dlje ovinkarili po Kočevskem Rogu, kot je bilo sprva načrtovano. Je bila pa kavica na cilju toliko boljša in družba nasmejana. Na polno opremljeni se še z Jasno in Zdravkom najprej podamo do Stropnice. Vprašam, kakšna je globina. Enih 15, mogoče 20 metrov ... Ko pridem do roba, da lahko končno sama ocenim teh »15-mogoče-20-metrov«, jih jaz vidim 50 (pa kaj jaz vem o metrih, vem samo, da mi gatke v rit vleče!)! Pa še stene kmalu ne bo več, bo treba kar v zraku viset'! Seveda sem se spomnila, da sem dvojno varovana, da štrik drži tono, kaj ne bo mojih 50 kil ... Koliko nepotrebne miselne navlake, a to vem šele, ko pridem dol! Itak, da nam je ratalo. In kljub temu, da nam je bilo omenjeno, da gremo lahko ven tudi po trdnih tleh, smo kot pravi jamarji pripravniki šli gor tako, kot smo prišli dol, po štriku seveda. Ta je zdaj naš t' boljš' prjatu!\n\n![Foto Damijan Šinigoj](https://jknm-novice.s3.eu-central-003.backblazeb2.com/jamarski-tecaj-2022-odtisi-in-vtisi-19-05-2022/2.jpg)\n\n![Foto Damijan Šinigoj](https://jknm-novice.s3.eu-central-003.backblazeb2.com/jamarski-tecaj-2022-odtisi-in-vtisi-19-05-2022/3.jpg)\n\n### Čaganka\n\nPo drugi kavici je bila na sporedu Čaganka. Nov primer vhoda v jamo. Navadna luknja. Za njo pa takoj brezno. Takoj v zraku viset', takoj skoraj tema ... Prvič s štika pogled na krasoto podzemeljskih stvaritev. Prelep kapniški steber. Počasi mimo njega, zavora itak šteka na polno, da se spuščam, kot da sem na elastiki. Z Jasno spodaj dobesedno bulim v drekec, ki je najbrž od kakšne kune (vsa čast ž'valca, da prideš dol in gor samo s pomočjo svojih krempljev!), vidim pajke, pokukam v »nadaljevanje« Čagankinega zaklada. Vhodni rov skriva za ovinkom še malo jezerce, gladina nizka, voda pa bistra in hladna. Barve so ... preprosto čiste ... Počasi se vzpenjamo, z Jasno odideva nazaj k bivaku, naložit na ogenj, pripravit' žerjavico za žar. Končno vsi zbrani ob ognju, z žara pa že diši. Dež nam more do živega, klobase, sir in gobice so za pet zvezdic. Pripravniki dobimo še štrike za domov, da bomo vadili. Petka za »prvo« pravo jamo, za krasen 1. maj in odlično druženje!\n\n![Foto Damijan Šinigoj](https://jknm-novice.s3.eu-central-003.backblazeb2.com/jamarski-tecaj-2022-odtisi-in-vtisi-19-05-2022/4.jpg)\n\n### Velika Vratnica\n\nKrasno nedeljsko jutro. Eni h maši, drugi k jami. Danes nas je še malo več. Najprej Anže opremi drevo v bližini, gremo najprej na drevo viset' in ponovit', kako čez metuljčka. Hja, te 3 metre nad tlemi je pis-of-kejk viset' in manevrirat'. Mene spet strah, šibka kolena. Dobro, da imam štrik! Andrej se spušča pred mano in pol mi še on reče, da se danes pa še njemu malo hlače tresejo ... Ne vem, al' me zeza al' misli resno. Pozabim na modrice, gledam bolj v skalo pred sabo in zelenje okoli sebe (dokler še je!), pa grem. Sidrišča tokrat malo »razmetana«. Greš najprej po eni skali dol, naslednje sidrišče pa na nasprotni skali? Razlaga na licu mesta, da se je treba povleči na drugo stran. Okej, naprej s spuščanjem ni težav, potem pa slišim preklinjanje. Andrej robanti na veliko. Ne more se sneti iz popkovine, par metrov nad tlemi. Itak je že ne-vem-kolikokrat Damijanu povedal, da so mu zanič opremo dali, da je prsna prižema sigurno fuč, ker ni šans, da bi ga tako zezala, zdaj se pa še zaponka ne da odpret' ... Meni v visenju zaspijo noge (dobro, da jih do dol ne rabim kaj dosti, ker prosto visim), nikakor pa ni zaspal Andrej. Človek spušča milijarde atomov energije, pa se ne more in ne more dvigniti. Pa spet malo globoko zadiha, malo navijam tudi jaz, pa ti skoči on do sidrišča kot razjarjen ris, ne boš ti mene ... Ni ga! Se spusti potem dol skoraj v sekundi, ampak da dlje ne gre, ker je treba še gor priti. Samo še par ovinkov in metrčkov je do dna, pravi Damijan. Pot ozka, a ni panike za nas, zobotrebce, samo da lahko malo poplezam in ne visim. Ožina do lužice na koncu jame, z gospo žabo, ki tu domuje, pa carsko zavita. Sukanje kot pri rok'en'rolu al' pa tvistu, samo veliko bolj počasi je treba in z veliko več občutka! Dvig na plano, sopihanje parnika. Precej odmorov vmes, ampak slej kot prej prideš spet na začetek. Kilometrina, povsod si ta glavna!\n\n![Foto Marko Majhen](https://jknm-novice.s3.eu-central-003.backblazeb2.com/jamarski-tecaj-2022-odtisi-in-vtisi-19-05-2022/5.jpg)\n\n![Foto Marko Majhen](https://jknm-novice.s3.eu-central-003.backblazeb2.com/jamarski-tecaj-2022-odtisi-in-vtisi-19-05-2022/6.jpg)\n\n![Foto Marko Majhen](https://jknm-novice.s3.eu-central-003.backblazeb2.com/jamarski-tecaj-2022-odtisi-in-vtisi-19-05-2022/7.jpg)"
  },
  {
    "id": 573,
    "markdown": "# Podpisi v Lukenjski jami\n\nOb zimskem pregledu zatočišč netopirjev sem se ustavil tudi v znameniti Lukenjski jami pod tretjim izvirom Temenice.\n  Gre za razmeroma majhen jamski objekt, ki ga tudi netopirji ne cenijo kot prezimovališče – tu običajno najdemo le\n  kakšnega podkovnjaka in še kakšnega navadnega netopirja. Zato pa so ti toliko bolj številčni v poletnem obdobju, ko so\n  tu njihove porodnišnice. Tako sem se lahko malo bolj posvetil podpisom v končnem delu jame. Žal je velik del belo\n  zasiganih sten zapacan z blatnimi brisi rok obiskovalcev, pa vendar se da prebrati podpise. Veliko je že zbledelih in\n  težko berljivih. Prevladujejo novejši datumi, med njimi pa je tudi nekaj cvetk iz 19. stoletja. Ja, tisti čas je bil\n  še živ bližnji grad Luknja, zato je verjetno marsikdo pokukal tudi v jamo. Za obisk ni treba kaj dosti spretnosti,\n  problem je le vodno okno na vhodu, mimo katerega je treba nekako splezati.\n\nNajprej me je v oko zbodel podpis: Cerk, 1869. Pomislil sem na znanega tajnika in vodjo raziskav Društva za\n  raziskovanje jam Josipa Cerka. Žal biografski podatki (1881 – 1912) tega ne podpirajo. Na bližnji zaplati beline je\n  bil še en nečitljiv podpis z zavidljivo letnico 1872. Posebno pozornost pa je vzbudil podpis: Pirc, (18)98. Je to\n  mogoče Novomeščan Franjo Pirc (1872 – 1950), pionir dolenjskega jamarstva, ki je med letoma 1906 in 2012 raziskal in v\n  Dolenjskih novicah objavil zapise o raziskavah več dolenjskih jam? Menim, da kar zelo verjetno in še bi lahko\n  našteval, denimo Emmerich Weiss, 1902 … Lukenjska jama je ena redkih dolenjskih jam, kjer najdemo nekaj več\n  historičnih podpisov obiskovalcev. Nedvomno velja biti pozoren tudi na tovrstno jamarsko dediščino in se ji nekoliko\n  bolj posvetiti, preden izgine pod nečednimi packarijami sodobnikov.\n\n![Cerk, 1869](https://jknm-novice.s3.eu-central-003.backblazeb2.com/podpisi-v-lukenjski-jami-05-01-2022/1_luknja_dsc_2806_20220108_73_01.jpg)\n\n![NN, 1872](https://jknm-novice.s3.eu-central-003.backblazeb2.com/podpisi-v-lukenjski-jami-05-01-2022/2_luknja_dsc_2811_20220108_78_01.jpg)\n\n![Pirc, (18)98](https://jknm-novice.s3.eu-central-003.backblazeb2.com/podpisi-v-lukenjski-jami-05-01-2022/3_luknja_dsc_2807_20220108_74_01.jpg)"
  },
  {
    "id": 574,
    "markdown": "# Čaganka - merjenje za 3D model\n\nŽelja o natančnih izmerah celotne Čaganke je stara že najmanj pet let. Osnovni poligon do Game overja smo zmerili že večkrat. Jaz kar trikrat. Prvič sem se še učil, drugič natančno pomeril ves poligon, tretja meritev pa je bila zgolj kontrolna, s čim manj vizurami, da vidim, če je pri osnovnem merjenju prišlo ko kakšnih napak. Napake so zanemarljive! Nato se je odprl južni rov in preplezal kamin Game Over, katera je bilo tudi potrebno natančno izmeriti. Natančne meritve so prav prišle tudi pri sestavi 3D foto-sken modela. Spodnji deli so se pa kar nekako izmikali. Kadar je bilo par dni prostega časa za Čaganko, smo vedno našli kake druge razloge za raziskovanje.\n\nPo tradiciji imava s Šinijem že tri akcije na 28. decembra, leta 2021 je bila že četrta. Še dan pred odhodom vremenska napoved ni bila prav nič prijazna, deževna, kar za spodnje dele Čaganke pomeni veliko vode. A sva kljub temu vztrajala. Naslednji 28. december bo vendar šele čez eno leto ...\n\nDo Game Overja sva prišla normalno hitro, potem pa vztrajno brezno za breznom, ožino za ožino proti dnu. Zame novo pridobljena znanja za izdelavo 3D modela jam s pomočjo „PMLS“ vtičnika za Matlab so zahtevala še natančnejše in številčnejše meritve na posameznih vizurnih točkah. Idealno je potrebno narediti vsaj 50 do 100 stranskih žarkov, da je model jame kar se da točen. In sva šla s takim tempom naprej. Do bivaka v Kalahariju sva prvi dan potrebovala 10 ur in pol za meritve. Zadnje tri ure nama je že konkretno padla volja. Že so padale ideje, da nadaljujeva naslednji dan, a sva se nekako le prebila do konca. Naredila sva nekaj čez 3500 meritev. Od tega 84 vizur, ostalo so stranske meritve. Večerja, spanje, zajtrk, v mokre in blatne kombinezone in akcija dalje. Tudi disto in telefon sta čez noč potrebovala nujno polnjenje baterij.\n\n![](https://jknm-novice.s3.eu-central-003.backblazeb2.com/caganka-merjenje-za-3d-model-14-01-2022/merjenje_01.jpg)\n\n![](https://jknm-novice.s3.eu-central-003.backblazeb2.com/caganka-merjenje-za-3d-model-14-01-2022/merjenje_02.jpg)\n\n![](https://jknm-novice.s3.eu-central-003.backblazeb2.com/caganka-merjenje-za-3d-model-14-01-2022/merjenje_03.jpg)\n\nNajprej sva šla v mokri del proti najnižjemu delu jame. Z 980 meritvami sva prišla na najnižji, končni del, kjer voda zalije cevast meander. Končna globina -485,5 metra. Po petih urah, odkar sva odšla iz Kalaharija, sva bila zopet v bivaku. Kosilo in že akcija po suhih delih Kalaharija. Tak je bil tudi prvotni plan, da si premočen kombinezon in podkombinezon posušiva v teh delih. Tu je šlo hitreje. Večje dvorane, manj ožin, zgolj 27 vizur in po dveh urah in pol sva bila na zadnjih delih Kalaharija. Seveda sva preverila stanje. Navrglo je globino -464,4 metre. Tam je Šini z dletom vklesal X za točko zadnje vizure, in sva šla nazaj. On je v bivaku pripravljal večerjo, jaz sem se pa še sprehodil in na hitro zmeril čez del Kalaharija, ki se na koncu zaključi z mini jezercem.\n\nTretji dan, navdušena nad uspešno izpeljano akcijo sva po mokri Čaganki šibnila proti vrhu in že so se mi po glavi podile funkcije za izdelavo 3D modela.\n\n![](https://jknm-novice.s3.eu-central-003.backblazeb2.com/caganka-merjenje-za-3d-model-14-01-2022/merjenje_04.jpg)\n\n![](https://jknm-novice.s3.eu-central-003.backblazeb2.com/caganka-merjenje-za-3d-model-14-01-2022/merjenje_05.jpg)\n\n![](https://jknm-novice.s3.eu-central-003.backblazeb2.com/caganka-merjenje-za-3d-model-14-01-2022/merjenje_06.jpg)\n\nDa ni dolgčas, so se tudi tukaj že takoj na začetku pokazali porodni krči. Na spletni strani razvijalcev tega programa sem dobil vse potrebno. A ga kljub vsem izvedenim postopkom nisem uspel pravilno namestiti. Poskušal na več različni načinov, gledal v kodo, saj je vse open source, brskal po forumih … Na koncu mi je pomagal Stanislav Glažar – Sten. Tudi on je imel večdnevne težave z namestitvijo. Nisva prišla čez. Dnevi so tekli. Nato sem prišel na idejo, da mi kar pošlje njegov inštalacijski direktorij, kar je bila morda še najboljša opcija, da zadeva steče. Pa ni. Po enem dnevu pregledovanja in napenjanja vseh možnih idej sem le zaklical EUREKA!\n\nNjihov (od razvijalcev, ena mala Madžarska jama) testni poligon mi je stekel. Čaganko pa je vrglo ven. Naredilo je prvih nekaj stopenj pod Play Again, nato pa zaključilo. Izkazalo se je, da sva s Šinijem kljub vsemu preveč hitela, saj so imele nekatere vizurne točke premalo stranskih žarkov. Nekje tudi samo deset. Druga težava so pa ožine in vijugast poligon Čaganke. V dolgo tabelo sem potem vnašal izmišljene stranske vizure, da sem lahko po delih sestavljal celoto. Na drugi fronti se je trudil tudi Sten, ki ima že veliko izkušenj in je s pomočjo Theriona dopolnjeval tabelo in gradil model.\n\n![](https://jknm-novice.s3.eu-central-003.backblazeb2.com/caganka-merjenje-za-3d-model-14-01-2022/merjenje_07.jpg)\n\n![](https://jknm-novice.s3.eu-central-003.backblazeb2.com/caganka-merjenje-za-3d-model-14-01-2022/merjenje_08.jpg)\n\n![](https://jknm-novice.s3.eu-central-003.backblazeb2.com/caganka-merjenje-za-3d-model-14-01-2022/merjenje_09.jpg)\n\nKer je celoten proces trajal dva tedna in še ni zaključen, sem jaz od začetka začel graditi 3D model iz fotoskena. Le-ta ni bil še nikoli v celoti narejen. Nekaj je narejeno iz osnovnih 3D modelov iz vizur, nekaj na roke, nekateri deli so pa celo manjkali. Fotosken modeli so na posamezno brezno ali dvorano sestavljeni iz 3 – 20 milijonov poligonov, kar je za kakršno koli online interaktivno predstavitev preveliko. Le-te sem reduciral na sprejemljive vrednosti. Vse manjkajoče dele, ožine in meandre sem moral zmodelirati na roke. Pri fotoskeniranju so kljub pazljivem skeniranju ostali temni deli. Tudi te sem moral ročno zašiti. Model Čaganke je tako počasi dobival lepo celotno podobo. Celoten del od vhoda do kamina Game Over in ves južni rov sem spravil skupaj v malo več kot 30 urah. Spodnji deli, Netopirjeva dvorana in prelomnica na vrhu kamina potrebujejo še nekaj nege in model bo nared. Eden od razlogov za to je tudi želja po 3D printu čaganke. Tudi zato je potreben „vodotesen“ model, brez presekanih poligonov in manjkajočih delov.\n\nDa je celotna operacija sploh uspela v tako kratkem času, je botroval predvsem prehlad, ki sem ga staknil zadnji dan, ko sva rinila mokra iz Čaganke. Tako sem bil lahko doma in jama me je kar vlekla in vlekla …\n\n### Dodatek 19.1.2022\n\n... in me je dovlekla. Ponosno predstavljamo nov <a href=\"https://skfb.ly/o8HIP\" target=\"_blank\">3D model jame Čaganka</a>.\n\nFotografije Damijan Šinigoj in Tomaž Grdin"
  },
  {
    "id": 575,
    "markdown": "# Ebenthal - za sifonom\n\nLetos mineva peto leto od zadnjih društvenih raziskav v jami Ebenthal. V letu 2017 nam je uspelo raziskati precejšen del jame. V skrajnem južnem (pritočnem) rovu nas je zaustavil manjši sifon, za katerim naj bi se odpiralo še kar nekaj prehodnih rovov. Nadaljnje raziskave so v zadnjih letih nekoliko zamrle, velik razlog lahko pripisujemo tudi z vremensko pogojenimi razmerami v jami, saj so horizontalni rovi večji del leta v celoti zaliti.\n\nV zadnjem sušnem obdobju jeseni 2021 smo organizirali \"poživitveno\" akcijo, katere namen je bil prečrpati oziroma preplavati sifon in pregledati morebitno nadaljevanje. Na žalost nam ni uspelo narediti nič od naštetega. Ustavili smo se namreč pred napačnim sifonom – kasneje smo ugotovili, da smo pravega pozabili označiti na delovnem načrtu jame.\n\n![Čisti kot vedno - pred akcijo.](https://jknm-novice.s3.eu-central-003.backblazeb2.com/ebenthal-za-sifonom-02-02-2022/1_zunaj.jpg)\n\nDa popravimo vtis, smo počakali na naslednjo priliko in izkoristili sušno ter hladno vreme in se v številčni zasedbi 29. januarja 2022 ponovno odpravili v jamo. Cilj je ostal začrtan že s prejšnjih akcij: čim dlje proti Ribniško – Kočevskim polju. V vertikalnih stopnjah nas je nekoliko razveselila presušenost jame, tudi blata je bilo v zgornjih delih manj kot na prejšnji akciji. Po dobrih 90 višinskih metrih spusta, ko smo dosegli aktivne dele, pa nas je presenetila količina vode. Poševni rov, ki vodi do glavnega pritočnega sifona, je bil v celoti zalit! Vsaj 10 m je manjkalo do najnižje točke.\n\n![Zaliti rov, ki vodi do glavnega pritočnega sifona.](https://jknm-novice.s3.eu-central-003.backblazeb2.com/ebenthal-za-sifonom-02-02-2022/2_zaliti_rov.jpg)\n\nK sreči je do našega cilja vodil nekoliko višji vzporedni rov. Hitro smo se razdelili v ekipe. Prva je proti končnemu sifonu odšla črpalna ekipa v zasedbi Aleš, Zdravko in Jože. Plavalca Mitja in Anže sva počakala Tomaža in Dominika, ki sta pričela <a href=\"https://sketchfab.com/3d-models/ebental--demo2-8d62d98e37b745fa962de98e67e0b6e5\" target=\"_blank\">z merjenjem za 3D načrt jame</a>.\n\n![Vodovodar Aleš.](https://jknm-novice.s3.eu-central-003.backblazeb2.com/ebenthal-za-sifonom-02-02-2022/3_ales.jpg)\n\nSkrajno južni del jame smo dosegli po dobre pol ure dokaj naporne hoje, ki za premikanje zahteva tudi uporabo zgornjih okončin. Z natego nam je uspelo prečrpati vodo do te mere, da sva Mitja in Anže uspešno izplavala na drugi strani. Med tem ko sva raziskala in izmerila nove dele jame, je Aleš pazil na nivo vode pri sifonu, Jože in Zdravko pa sta se vrnila proti izhodu in pregledala še ostale neraziskane rove.\n\n![Prvi sifon je bilo potrebno prečrpati.](https://jknm-novice.s3.eu-central-003.backblazeb2.com/ebenthal-za-sifonom-02-02-2022/4_crpanje.jpg)\n\n![Znižana gladina je omogočila varen prehod na drugo stran.](https://jknm-novice.s3.eu-central-003.backblazeb2.com/ebenthal-za-sifonom-02-02-2022/5_anze_mitja_sifon.jpg)\n\nZa sifonom smo raziskali in izmerili nekaj manj kot 100 m novih rovov, pred edinim možnim nadaljevanjem jame naju je ustavil manjši sifon, za katerega nisva imela dovolj poguma oziroma prave opreme. Sledila sva tudi aktivnemu pritoku v kaminu, ki zaradi preozkih dimenzij ni omogočal nadaljevanja.\n\n![Zadnji sifon je zaustavil najino raziskovanje.](https://jknm-novice.s3.eu-central-003.backblazeb2.com/ebenthal-za-sifonom-02-02-2022/6_mitja_sifon.jpg)\n\nOb povratku smo izmerili še manjkajočih 200 m jame in pregledali tudi vse suhe stranske rove. Nadaljnja raziskovanja v jami Ebenthal bodo osredotočena v odtočno dvorano. Tja je možno priti tudi ob nekoliko višjem vodostaju. Za prečenje zadnjega sifona pa bo očitno treba počakati na daljše sušno obdobje.\n\n![Nismo bili edini raziskovalci v jami.](https://jknm-novice.s3.eu-central-003.backblazeb2.com/ebenthal-za-sifonom-02-02-2022/7_ribice.jpg)\n\nNa tokratni akciji smo raziskovali, črpali, plavali in merili Tomaž Grdin, Dominik Zagorc, Zdravko Bučar, Aleš Cvelbar, Mitja Remih, Jože in Anže Tomšič.\n\nTrenutno stanje <a href=\"https://sketchfab.com/3d-models/ebental--demo2-8d62d98e37b745fa962de98e67e0b6e5\" target=\"_blank\">3D meritev jame avtorja Tomaža Grdina</a>.\n\nFotografije Anže Tomšič, Zdravko Bučar in Aleš Cvelbar"
  },
  {
    "id": 578,
    "markdown": "# Sancinova jama\n\nDne 6. marca 2022 smo se starejši člani JKNM odpravili na mednarodno, medklubsko in medgeneracijsko akcijo v Sancinovo jamo v bližini Bazovice nad Trstom. Mogoče se sliši zelo odmevno, a smo šli zgolj na ogled omenjene nove krasotice na jamarskem zemljevidu. Po domače smo se šli \"turizem\" v jami, ki jo je odkril Claudio Bratoš, zamejski Slovenec in uspešen jamar na italijanski strani meje.\n\nDobili smo se na Bazovici s še preostalimi jamarji iz Sežane, Ajdovščine in Velenja, se opremili in odšli do jame. Zunaj je vela močna burja, tako da smo komaj čakali, da gremo v podzemlje na toplo. Jama je do glavne dvorane kar razgibana, ni pa zahtevna. Pa tudi umažeš se ne pretirano, kot se to ponavadi dogaja v naših dolenjskih jamah.\n\n![Priprave.](https://jknm-novice.s3.eu-central-003.backblazeb2.com/sancinova-jama-11-03-2022/s1.jpg)\n\nKo smo prišli na dno velike dvorane se je naša pot po vrvi končala, razen za tiste, ki so hoteli pokukati še v kamin. Tu smo se porazgubili vsak v svoj konec ogromne dvorane in občudovali lepote jame, tako na tleh, stropu in po stenah. Skratka zelo lepo in enkratno.\n\n![Claudio in Tom - konstruktivno sodelovanje.](https://jknm-novice.s3.eu-central-003.backblazeb2.com/sancinova-jama-11-03-2022/s2.jpg)\n\n![Kratek opis jame in raziskav.](https://jknm-novice.s3.eu-central-003.backblazeb2.com/sancinova-jama-11-03-2022/s3.jpg)\n\n![Zdravko med kapniki.](https://jknm-novice.s3.eu-central-003.backblazeb2.com/sancinova-jama-11-03-2022/s4.jpg)\n\n![Jama z biseri.](https://jknm-novice.s3.eu-central-003.backblazeb2.com/sancinova-jama-11-03-2022/s5.jpg)\n\n![Dvojčka](https://jknm-novice.s3.eu-central-003.backblazeb2.com/sancinova-jama-11-03-2022/s6.jpg)\n\nNovomeščani smo se prvi odpravili na površje. Jama je vredna Sancinovega imena. Zahvaljujemo se Claudiu za povabilo in se priporočamo za še kdaj. Več podrobnosti si lahko preberete in pogledate na straneh <a href=\"https://www.nationalgeographic.si/sancinova-jama/\" target=\"_blank\">National Geographica</a> in <a href=\"https://petergedei.com/sl/portfolios/odkritje-desetletja-v-sancinovi-jami/\" target=\"_blank\">Petra Gedeia</a>.\n\nTokrat smo bili turisti Jože Tomšič, Zdravko Bučar in Andrej Gašperič"
  },
  {
    "id": 581,
    "markdown": "# Jamarski tečaj 2022 – I love Jama\n\nRojen ob Postojnski jami, s hišo na Jami in vaško majico I love Jama, me inspirira in porine naprej, da naredim en majhen korak za človeštvo in en velik korak zame in naš kraj – vpišem se v jamarski tečaj.&nbsp;Zakaj že?  Odpikal sem prvo polovico stoletja in na mojem bucket listu je zapisan tudi jamarski podvig – nenazadnje imam jamo pred nosom. Ali pa bom lahko le nekoliko lažje pobral stvari pod posteljo ter bolje zavezal  bika za roge, da mi ne uide, kot je bilo navedeno v uvodnem nagovoru našega jamarskega kluba.&nbsp;Dela na kmetiji so se umirila in ravno pravi čas je, da se podam novim dogodivščinam naproti in to dobesedno. Kako bom to speljal, še sam ne vem, vem samo to, da me nekaj vleče v to za normalnega človeka nekoliko nelogično smer.\n\nKončno dočakam petek, 19. uro in uvodno predavanje. Z Boštjanom, še enim bodočim jamarjem, se dobiva na parkingu Gasilsko reševalnega centra v Ločni, stopiva ven, vsak iz svojega avtomobila, se pogledava in skoraj v en glas izrečeva: »Za jamarski tečaj, a ne?« Na poti do klubskih prostorov se na hitro spoznava, izmenjava par besed in nekako prestrašeno in sramežljivo vstopiva v prostore kluba, kjer nas že čakajo tapravi jamarji: Andrej, Zdravko, Mitja in Šini, malce zamudi še Dominik, ki veselo vpraša:« A to so naši novi jamarji?« Z Boštjanom se pogledava in ugotoviva, da sva sama v tej zgodbi (Barbara bo vskočila v igro naslednji teden), na voljo imava dva predavatelja, dva inštruktorja in to samo za naju dva – mejduš sva pa res pomembna. »Še zadnja priložnost, da se švercam v sobi z dvajsetimi novimi tečajniki, je splavala po vodi, pa še Boštjana samega ne morem pustiti na cedilu!« mi je rojilo po glavi. Andrej in Zdravko sta profesorsko izpeljala uvodni predavanji o osnovah jamarstva, posebnostih ter ranljivost jamskega okolja in spoznal sem, da fantje resno jemljejo svoje poslanstvo, da so varuhi ne le jam, ampak tudi narave v celoti. Tudi Šini in Mitja sta se občasno vključevala v predavanji, dodajala svoje bogate inštruktorske izkušnje in meje jam so se pomikale globje in globje, vse do naše skoraj že 500 metrske Čaganke. Moj zemeljski um je začel procesirati omenjeno globino, ki znaša kar 25 blokov na Smrečnikovi. No ja, pa ne samo v globino, ampak tudi v višino 25 blokov, ker moraš seveda priplezati iz jame tudi ven. Za prvo predavanje bodi dovolj tako globine kot višine, od vsega preračunanega se mi je že kar malce vrtelo, ura je že odbila 21. in nekaj čez. Šini in Mitja predlagata, da gremo na pivo. Končno! Čas je že, da nekoliko umirim um, zberem misli in vtise.\n\nPo petkovem predavanju smo zadolžili samo čelado ter dobili napovedan nedeljski obisk naše prve jame Jazbine pri Podturnu, rekoč, da je jama vodoravna in nezahtevna. Uf, si oddahnem. V soboto sem mrzlično odhitel po kombinezon v Merkur, izbral številko 56, pa ne zaradi višine. Iz omare sem potegnil stare škornje s kapico, ker so škornje bojda prva izbira za jamarja, boljša od gojzarjev.\n\n![Eden dela, trije nadzirajo!](https://jknm-novice.s3.eu-central-003.backblazeb2.com/jamarski-tecaj-2022-i-love-jama-23-05-2022/jazbinasola_6_01.jpg)\n\nKončno in težko pričakovana nedelja. Dobimo se pred šolo v Dolenjskih Toplicah in se počasi odpravimo proti Jazbini. Tokrat so bila naša življenja (pridružil se nama je še Dominik) zaupana Andreju in Zdravku, starima jamarskima mačkoma, ki o jamarstvu vesta vse in še kaj več. Pred jamo smo se naučili osnovne vozle – najlonski, bičev, polbičev ter opogumljeno odšli pred njen vhod, kjer so že bile postavljene vrvne lestve. »Tole bo pa še zanimivo,« sem si mislil. In bilo je! S pravilno prikazano tehniko je bila zadeva presenetljivo izvedljiva, seveda pa sem pokuril vse trenutne zaloge sladkorja v krvi. Kasneje smo vključili še spust, varovanje po vrvi in že sem se počutil kot pravi jamar, čeprav se je vse skupaj dogajalo izven jame.\n\n![Prvi jamarski koraki so za vse enaki.](https://jknm-novice.s3.eu-central-003.backblazeb2.com/jamarski-tecaj-2022-i-love-jama-23-05-2022/jazbinasola_7_01.jpg)\n\nPa poglejmo sedaj še v jamo. Andrej nas je popeljal v skrivnostni svet flore in favne jame Jazbine. Prvi del jame so nekoč celo uporabljali za hlajenje piva in moje že nekoliko žejne oči so mrzlično začele iskati kakšno oldtajmersko steklenico piva, vsaj prazno, če že ne polno. V jami nam je Andrej pokazal male podkovnjake, v steni veselo počivajoče netopirje, in posebne bakterije, ki so fluorescirale lažno upanje, da smo končno našli zlato jamo. Do tu je bilo vse lepo in prav. V nadaljevanju sem uspešno opravil z dvema manjšima ožinama in eno krajšo vertikalo, pri tretji ožini pa je bila »širina dobrega človeka« vseeno nekoliko prevelika. Kljub temu, da nisem uspel videti zadnje dvorane, sem bil vesel in ponosen nase. Sicer pa imam sedaj prijatelje in tovariše, ki mi lahko povedo vse. Da se je nedeljski izlet končal tako rekoč sanjsko za bodočega jamarja, se je v bližini jame nahajala še destilarna Berryshka, kjer smo z Boštjanom in Dominikom strnili vtise in potešili že kar nekaj časa trajajočo žejo.\n\nFoto Andrej Hudoklin"
  },
  {
    "id": 579,
    "markdown": "# Jamarski tečaj 2022\n\nPozdravljeni,&nbsp;v želji, da bi pridobili vedoželjne kandidate za jamarsko udejstvovanje, Jamarski klub Novo mesto tudi letos organizira jamarski tečaj za pridobitev naziva&nbsp;jamar pripravnik. Okvirni&nbsp;<a href=\"http://www.jknm.si/si/izobrazevanje/program/\" target=\"_blank\">program jamarske šole</a>&nbsp;je objavljen na naših spletnih straneh. Glede na vreme, želje ali potrebe ga bomo lahko tudi prilagajali. Vabilo na tečaj je objavljeno v nadaljevanju. Raziskovalci ali tisti, ki to šele želite postati, pridružite se nam, ki dolgčasa ne poznamo.\n\n![](https://jknm-novice.s3.eu-central-003.backblazeb2.com/jamarski-tecaj-2022-17-03-2022/tecaj_plakat_2022.jpg)"
  },
  {
    "id": 586,
    "markdown": "# Dolenjski jamarski tabor 2022\n\nKočevski Rog je bil od 2. do 4 septembra 2022 že drugič po\nobuditvi srečanj jamarjev Dolenjske v znamenju Dolenjskega jamarskega tabora,\nki ga je organiziral naš Jamarski klub Novo mesto. S slavnostno sejo Jamarske\nzveze Slovenije in vsemi aktivnostmi smo začeli tudi z obeležitvijo 60 let delovanja\nJamarskega kluba Novo mesto. Ki je, resnici na ljubo, od regionalnega majhnega\nkluba prerasel najprej v gonilo dolenjskega jamarstva, danes pa je tako glede\njamarskih dosežkov na Dolenjskem in še posebej tudi na Kaninu, kot tudi\nčlanstva, eden izmed vodilnih jamarskih klubov v Sloveniji. Tabor je potekal ob\nSkavtski koči na Žagi Rog.\n\n![Skavtski okoljski center na Žagi Rog.](https://jknm-novice.s3.eu-central-003.backblazeb2.com/dolenjski-jamarski-tabor-2022-12-09-2022/slika01.jpg)\n\nDolenjski jamarski tabori so v preteklosti bili namenjeni\nskupni organizaciji raziskovanja večjih objektov in so tako različni dolenjski\nklubi do leta 1996, ko je srečanje zamrlo, pripravili 17 taborov. Na pobudo JK\nBrežice, JK Novo mesto in JK Krka smo leta 2017 obudili tabore z novim\nkonceptom, ki predstavlja druženje, organizacijo jamarskih izpitov in dodatno\nizobraževanje, predstavitev jamarskih dosežkov v minulem letu in obiske\nzanimivih jamskih objektov v okolici ter danes že kar legendarno tekmovanje\ndvojic v dolenjskem speleotlonu, posebnem poligonu, sestavljenem iz plezanja,\njamarskih nalog in premagovanja notranjosti posebnega zaboja z ožinami.\n\n![Delaven je bil že petek popoldan - kopanje v Jelenovem hodniku.](https://jknm-novice.s3.eu-central-003.backblazeb2.com/dolenjski-jamarski-tabor-2022-12-09-2022/slika02.jpg)\n\nJamarske tabora se je udeležilo 90 prijavljenih udeležencev\nin je z udeleženci slavnostne seje JZS število vseh preseglo sto. Izpita za\njamarja pripravnika se je udeležilo 16 kandidatov, za jamarja pa 6 iz različnih\nslovenskih klubov, vsi pa so izpit opravili. »Ne iščemo neznanja, ampak\nznanje,« je slikovito opisal inštruktor JK Novo mesto <b>Mihael Rukše</b>, izpit\nza jamarja pripravnika pa so opravili tudi vsi trije kandidati iz našega kluba <b>Barbara</b>, <b>Bošti</b> in <b>Dominik</b>. V petek zvečer so dogajanja popestrila predavanja o\ndosežkih, še posebej o novih odkritjih v Skalarjevem breznu, ki jih je\npredstavil naš član <b>Jure Tičar</b>, sobota je bila v znamenju izpitov in\nobiska Ledene jame pri Kunču ter še posebej 144 m globokega Pihalnika. Njegova\nposebnost je, da ima vhod sredi ceste v jašku, smo pa lani novomeški jamarji\nodkrili in odkopali še drugi vhod ali izhod na drugi strani jame. To pomeni, da\nje Pihalnik takoimenovani skozenjc. Zvečer pa se je med seboj v premagovanju\nSpeleotlona pomerilo 16 ekip, kar je največ do sedaj, najhitrejši ekipi pred\nnašo dvojico (Rukše, Tomšič), pa sta bili ekipi Društva za raziskovanje jam\nLjubljana in JK Borovnica. Nedeljske delavnice za vodje jamarskih šol pa se je\nudeležilo 25 udeležencev.\n\n![Petkove večerne predstavitve jamarskih dosežkov.](https://jknm-novice.s3.eu-central-003.backblazeb2.com/dolenjski-jamarski-tabor-2022-12-09-2022/slika03.jpg)\n\n![Zbrano poslušanje ...](https://jknm-novice.s3.eu-central-003.backblazeb2.com/dolenjski-jamarski-tabor-2022-12-09-2022/slika04.jpg)\n\n![Sobotno jutranje prijavljanje na izpit JZS.](https://jknm-novice.s3.eu-central-003.backblazeb2.com/dolenjski-jamarski-tabor-2022-12-09-2022/slika05.jpg)\n\n![Priprave na skupinsko fotografiranje.](https://jknm-novice.s3.eu-central-003.backblazeb2.com/dolenjski-jamarski-tabor-2022-12-09-2022/slika06.jpg)\n\n![Obisk Ledene jame pri Kunču.](https://jknm-novice.s3.eu-central-003.backblazeb2.com/dolenjski-jamarski-tabor-2022-12-09-2022/slika07.jpg)\n\n![Izpiti v spodmolu pod vrhom Kočevskega Roga.](https://jknm-novice.s3.eu-central-003.backblazeb2.com/dolenjski-jamarski-tabor-2022-12-09-2022/slika08.jpg)\n\nSrečanje je uspelo, recept je uspešen, zagotovo pa največ\npovedo besede <b>Klemna Mihaliča</b>, ki je bil skupaj s predsednikom JK Novo\nmesto <b>Zdravkom Bučarjem</b> vodja srečanja: »Hvala vsem, ki ste pomagali\norganizirati ta dogodek. Vem, da ni bilo lahko. Veliko delo je naredila\nkuharska ekipa. Tri dni zagotavljanja hrane za skupaj več kot 100 ljudi. <b>Toni,\nJasna in Beli</b>, hvala! Brez <b>Toma</b> in <b>Andreja</b>, ki sta poskrbela\nza nabavo vsega tudi ne bi šlo. <b>Mitja</b> je pomagal v ponedeljek opremiti\nsteno, poskrbel, da smo imeli (skoraj) ves čas hladno pivo, pripravljal,\npospravljal, razlagal robo ... <b>Ana in Mateja</b> sta ves čas z nasmehom\nsprejemali goste.<b> Jure</b> je v petek zvečer predstavil raziskave v Skalarju, visel\nna štriku celo soboto med ocenjevanjem kandidatov in sodeloval pri delavnici v\nnedeljo. <b>Anži</b> je dal v uporabo orodjarno in prosti čas za izdelavo\nnovega dela za Speleotlon, opremil Pihalnik, vodil po njem, ves čas pomagal pri\nvsem. <b>Miha</b> je posodil zvočnik, ocenjeval na izpitih in pomagal povsod,\nkjer je lahko. <b>Maxinne</b> in <b>Tanja</b> sta bili prvi na Speleotlonu med\nženskimi ekipami in prehitele marsikatero moško ekipo, poleg tega pa pomagali\npri vsem – od kuhe do pospravljanja. <b>Tomaž</b> je oblikoval vabilo in prelepe\nmajčke ter fotografiral v Pihalniku. <b>Marko</b> je asistiral pri\nfotografiranju Pihanika, fotografiral celoten DJT ter posodil projektor in\nplatno. Tudi oba njegova sinova <b>Peter</b> in <b>Luka</b> sta sodelovala pri aktivnostih. <b>Majh</b>\nje poprijel za vsako delo, vse pridno dokumentiral in vodil po Ledeni jami pri\nKunču. <b>Barbara, Bošti in Dominik</b>&nbsp;so se res izkazali na izpitu za jamarja pripravnika, <b>Damijan P.\n</b>je v petek pomagal postaviti steno in v soboto ocenjeval na izpitih. <b>Damijan\nŠ.</b> je dobro zabaval predsednika JZS in namestnika direktorja URSZR. <b>Aleš</b>\nje bil z nami cel vikend in je posodil roko pri vseh aktivnostih. <b>Črt</b> je v\npetek ponoči urgentno pripeljal nov agregat in rešil večerni program. <b>Andrej\nJ</b>. je prišel skupaj z ženo in biskvitom. V soboto nas je obiskal tudi <b>Kaco</b>,\nv nedeljo pa se je oglasil <b>Uroš, Andrej H.</b> je ocenjeval znanje\nkandidatov o varovanju jam in z nami delil svoje bogato znanje. <b>Tomaž B</b>.\npa se nam je pridružil v soboto in poskrbel za medijsko pokritost dogodka.\n\n![Alfa in omega vsakega jamarskega tabora. Odlična kuharja.](https://jknm-novice.s3.eu-central-003.backblazeb2.com/dolenjski-jamarski-tabor-2022-12-09-2022/slika09.jpg)\n\n![Priljubljeni speleotlon.](https://jknm-novice.s3.eu-central-003.backblazeb2.com/dolenjski-jamarski-tabor-2022-12-09-2022/slika10.jpg)\n\n![Toni in Jasna. Sanjski kuharski tandem. Hvala!](https://jknm-novice.s3.eu-central-003.backblazeb2.com/dolenjski-jamarski-tabor-2022-12-09-2022/slika11.jpg)\n\nIn ne nazadnje, vsega tega ne bi bilo brez <b>Zdravka</b>,\nki je vse skupaj organiziral, vodil, nas brcal v rit, spodbujal in bil gonilna\nsila vsega. Hvala vam, nam vsem! To je bil naš praznik, uvod v praznovanje 60.\nobletnice. Tak, kot se spodobi za klub.«\n\n![Jutranje tihožitje.](https://jknm-novice.s3.eu-central-003.backblazeb2.com/dolenjski-jamarski-tabor-2022-12-09-2022/slika12.jpg)\n\nFotografije Marko Majhen.&nbsp;Uradno&nbsp;<a href=\"https://jknm.s3.eu-central-1.amazonaws.com/dolenjski-jamarski-tabor-2022-12-09-2022/djt_vabilo_2022.pdf\" target=\"_blank\">vabilo na Dolenjski jamarski tabor 2022</a>"
  },
  {
    "id": 590,
    "markdown": "# Čaganka - stoletna voda v spodnjih delih\n\nMagična meja 500 m v Čaganki nas že nekaj časa mami in žgečka, kajti zdaj pa res ni več veliko do te globine! Lani smo v Kalahariju med kopanjem v fosilnem sifonu končno odprli nadaljevanje, da nas je prepih dodobra ohladil, a čeprav smo ga potem še nekajkrat zaprli in odprli, zdaj vemo, da ni več daleč.\n\nMed prvonovembrskimi prostimi dnevi smo se v globino za štiri dni namenili štirje, a je bolezen potem dva položila v posteljo, vso robo za delo in prehranjevanje pa sva potem nesla sama z Damjanom Potrpinom.\n\nV Čaganko sva vstopila v petek enkrat po deveti uri zvečer in kmalu nama je kar vroče postalo, torbi sta bili res težki. Prvo pavzo sva naredila v srednjem bivaku na 250, naslednjo pa na 300 m. Povsem sva bila blatna in mokra, kar naju je pravzaprav presenečalo, saj zadnje dni ni deževalo.\n\nV bivak na 450 m sva prišla okoli enih zjutraj. Moram priznati, da sem se kar razveselil. Razmišljal sem samo o spalki in o tem, ali se mi bo ljubilo pojesti juho, ki jo je obljubljal prijatelj. Zadnji meander pred bivakom je bil še posebej masten in drseč in sem se moral osredotočiti predvsem na to, da ne čmoknem v globino, zato nisem takoj razumel, kaj mi govori prijatelj. Bil je tik pod bivakom, kjer se ali spustiš v aktivni vodni tok in nadaljuješ do trenutno najgloblje točke Čaganke (485 m), ki se zaključi s sifonom, ali pa splezaš par metrov višje in si pri bivaku. Še enkrat je ponovil, da je pod njim v meandru en kroks, zataknjen nad vodo. Ko sem prišel do njega in pogledal zadevo, sem glasno preklel polhe. Te kosmate nesnage povsod pridejo in škodo delajo! Okej, tako globoko jih še nismo opazili, na 300 m so nam pa že armiče zgrizli! Svojo torbo sem podal prijatelju in se previdno spustil po kroks. Uspelo mi ga je zagrabiti brez prevelikega matra, pa tudi ven sem dokaj enostavno splezal, bal sem se, da bo šlo več energije. A preden sem dobil pohvalo, je povedal, da so na robu nad meandrom še trije kroksi. Ponavadi so zloženi pri bivaku. Če slučajno razmišljate, kaj kroksi počnejo v jami, moram razložiti, da je bila to ena bolj pametnih zamisli kolega Mitje. Namreč, ko po akciji počivamo pri bivaku ali kuhamo ali jemo, so veliko bolj udobni od škornjev, plus ko greš iz spalke sredi noči odtočit, recimo, je tudi lažje krokse natakniti kakor mokre in blatne škornje!\n\nPrekolnem vse polhe tega sveta in se potegnem še tisti meter do dvorane.\n\nTam pa popolno presenečnje!\n\nBidon s hrano in nekaj plastičnih skodelic ter vse vreče za smeti, s katerimi so pokriti stoli (ja, tudi stoli so Mitjeva zamisel!), so bili pod skalo že skoraj v dvorani, kjer se gre na delovišče. Bidon s hrano je drugače na sredini dvorane med stoli! Moja spalna podloga je bila ob bivaku, drugače je ob steni. Obe ležalni podlogi v bivaku sta na pol ven gledali iz šotora. Vsa posoda je bila premaknjena in ne na mestu kakor ponavadi! Edino, kar sem opazil, da manjka, je bil Klemijev bidon. Nikjer ga ni bilo!\n\nNi nama popolnoma vstopilo v glavo, kaj se je zgodilo 450 m pod površjem in ker rešitev vedno najlažje poiščeš ob kavi, sem stopil na drugo stran dvorane, kjer po cevi teče voda, da si skuhava ali kavo ali čaj. A plastičnega kanistra, v katerega se nateka voda, ni bilo!\n\nKar od tam vprašam prijatelja, katerega voh je za razliko od mojega okej, če kaj smrdi, če ni kje blizu kakšen mrtev človek! V drugo najglobljo jamo na svetu, Voronjo, se je predlani namreč spustil mladenič, sam, niti jamar ni bil, prek Tube se je priučil tehnike. Našli so ga že vsega razpadajočega na vrvi na globini 1600 m! Ven so ga spravili v devetih transportkah, so dol poslali dva jamarja patologa, ker ga zaradi ožin v enem kosu ne bi mogli pritrogati ven!\n\nPotrpin je, preden je odgovoril, parkrat močno potegnil čez nos. Nič ni smrdelo.\n\nStala sva tam ko dva loleka in edino, kar nama je prišlo na misel, je bilo, da je kdo prišel na dno Čaganke in ni pospravil za sabo oziroma je še vse razmetal, a zakaj bi ukradel Klemijev bidon in kanister za vodo, se nama niti sanjalo ni. Potem je Potrpin prišel z boljšo razlago, da je od nekod verjetno pritekla voda, saj je bila pred mesecem v teh krajih velika povodenj, govorili so tudi o stoletnih vodah!\n\n![Stoletna\nvoda je stvari odnesla tudi pod strop.](https://jknm-novice.s3.eu-central-003.backblazeb2.com/caganka-stoletna-voda-v-spodnjih-delih-06-11-2022/1.jpg)\n\nAmpak voda ne more bidon za hrano v hrib splakniti!\n\nSva se odločila en kofe spiti in še dodatno razmisliti, zato sva k cevi za vodo odnesla lonec, da jo naloviva. Tam sva pa opazila kar veliko spremembo. Namreč, kjer iz cevi teče voda, je bila že kar velika luknja, v katero smo kanister postavili, zdaj pa luknje ni bilo več. Potrpin je ugotovil, da je posodo verjetno zemlja pokopala in skoči po lopatico, s katero luknjico za kakce skopljemo. Skopal sem skoraj pol kubika zemlje, a kanistra ni bilo tam.\n\nKo sem se čohal za ušesi, je pa Potrpin zavpil, da je našel in Klemijem bidon in kanister. Stopil sem do njega in sledil njegovemu pogledu.\n\nOboje je bilo na vrhu meandra, ki vodi v bivak. Zataknjeno skoraj pod stropom!\n\nVse je nenadoma postalo jasno. Tako velika voda je pritekla, da je sifon na 485 ni mogel požirati in se je pri bivaku ustvarilo jezero!\n\n![Da smo\njih dobili, je bilo potrebno kaminsko plezati.](https://jknm-novice.s3.eu-central-003.backblazeb2.com/caganka-stoletna-voda-v-spodnjih-delih-06-11-2022/2.jpg)\n\nKar je pomenilo, da se je voda dvignila skoraj za 50 metrov!\n\nNo, odvisno je verjetno tudi od tega, kako hitro je pritekla. Takoj pod bivakom se meander spremeni v rov, ki smo ga dolga leta grizli in razbijali. Na začetku je kakšnih 20 ali 30 m res ozkega rova in lahko da tam ni moglo tako hitro požirati, torej se je voda dvignila »le« za kakšnih 20 m, kar je vseeno veliko.\n\nLani enkrat sva bila dol, ko se je zunaj zaradi odjuge na hitro stopilo kakšnih 10 cm snega in je voda drla pod bivakom kot ekspresni vlak, a niti pomislila nisva, da bi lahko zalilo tudi Kalahari, kjer imamo bivak!\n\n![Deli, kjer kopljemo in so ponavadi suhi, so zdaj zdrizasti.](https://jknm-novice.s3.eu-central-003.backblazeb2.com/caganka-stoletna-voda-v-spodnjih-delih-06-11-2022/3.jpg)\n\nSkrivnost sva razrešila, zato sva se pomirjena lotila pospravljanja. Pa čaj sva si skuhala in se potem okoli dveh zjutraj spravila v spalki.\n\nAja, voda je bila tudi v vreči s spalkami, ki visi pod stropom, a so bile spalke suhe, saj jih imamo še v vakuumskih vrečah.\n\nSpala sva do devetih. Nekaj malega sva pojedla, spila kavo, potem sva se pa oblekla v mokre in blatne kombinezone in kakšno uro potrebovala, da sem splezal do bidona in kanistra za vodo. Torej že navsezgodaj akcija na polno!\n\nKanister sva postavila pod cev, pojedla bolj konkreten zajtrk, nato pa zbrala vso mašinerijo za poglabljanje Čaganke prek 500 m ter se podala na tlako. Sosednja dvorana je bila suha, a ko se je prijatelj prvi spustil po vrvi, je kmalu zaklel.\n\nDa spodaj je blato, da ni za povedat. Itak sem čez minuto tudi sam zagazil v tisto lepilo in škornji so bili v hipu težki 30 kg!\n\nTudi tam je očitno teklo na polno!\n\nSlekla sva si pasove in se zguzila v rov. Je šlo, čeprav je bilo še bolj ozko kot po navadi in sva se dobesedno limala na blato! Ko sva prišla do dvorane, kjer sta Klemen in Anže s kamni, ki sta jih vlekla iz rova, naredila fascinantno škarpo, pa spet presenečenje.\n\nŠkarpe ni bilo več! Voda jo je odnesla v rov!\n\nKar slabo mi je postalo! Sploh si ne morete predstavljati, koliko akcij in truda je bilo potrebnega, da se je iz ozkega rova izvleklo tisto kamenje, da je rov sploh prehoden!\n\nPotrpin se je zarinil v nadaljevanje in stokal, da je veliko ožje kot prej, ko je bilo tudi že zelo ozko, ko se je spustil do zadnjega dela, preden prideš v dvorano z visečo mrežo, je pa obupal. Da tisti raven del, dolg morda 3 m, je pa še ful moker in poln zdrizastega blata in da v tisto pa res ne gre!\n\nSem ga razumel. In ga potiho nato tudi spodbujal, ko je skoraj pol ure ven lezel, saj je bil dobesedno priliman na blato in je šlo zelo zelo težko!\n\nPred vhodom v rov, kjer je bilo največ kamenja, sva nazaj škarpo sestavljala, potem pa obupala in se vrnila k bivaku.\n\nOdločila sva se, da bova šla kar ven, da nima smisla prespati še en večer in ven oditi zjutraj. Skuhala sva si obilno kosilo, spet sva preveč makaronov in klobas in slanine uporabila! Plus konzervo paradižnika in konzervo raguja!\n\nŠe kavica, kakopak, potem sva pa vse pospravila in okoli petih popoldne proti ven pičila. Je šlo počasi, nič ne tajim, kajti torbi nista bili nič lažji. Ker sva bila mokra in blatna, je pas hudičevo žgal v boke, težka torba pa krepko dol vlekla … Gor grede sva bila bolj pozorna, luže so bili tudi v delih, ki so bili prej popolnoma suhi!\n\nVen sva prišla okoli enajstih zvečer. Zunaj je bilo krepko topleje kot v jami. Pred bivakom sva se malo očedila, nekaj malega pojedla, potem pa v posteljo.\n\n![Vsa Čaganka je bila bolj blatna kot ponavadi.](https://jknm-novice.s3.eu-central-003.backblazeb2.com/caganka-stoletna-voda-v-spodnjih-delih-06-11-2022/4.jpg)\n\nDopoldne sta naju presenetila Mateja in Davor, ki sta najprej pripravila zajtrk, nato pa še kosilo. Za prste oblizat!\n\n![Mateja in Davor sta poskrbela za dobro počutje.](https://jknm-novice.s3.eu-central-003.backblazeb2.com/caganka-stoletna-voda-v-spodnjih-delih-06-11-2022/5.jpg)\n\nDoma sem seveda tudi Grdinu poročal, kaj se je zgodilo in je v svoj <a href=\"https://jknm.s3.eu-central-1.amazonaws.com/caganka-stoletna-voda-v-spodnjih-delih-06-11-2022/caganka_voda_full.jpg\" target=\"_blank\">3D načrt</a> Čaganke takoj simulacijo naraščajoče vode vnesel in iz katere se vidi, da je voda v dele Kalaharija, ki ga kopljemo, skoraj zagotovo pritekla iz aktivnega dela oziroma od bivaka. Namreč, tam, kjer je bil zabit bidon s hrano, sem ob steni opazil povsem sprani luknji, ki jih prej še nikoli nisem in so na skoraj isti višini kot tisti del, iz katerega je v rove pritekla voda.\n\n![Grdinova&nbsp;simulacija vode v 3D načrtu Čaganke.](https://jknm-novice.s3.eu-central-003.backblazeb2.com/caganka-stoletna-voda-v-spodnjih-delih-06-11-2022/caganka_voda.jpg)\n\nKer so manj prepihani, potrebujejo več časa, da se posušijo in verjetno bo kar trajalo, da bo Kalahari lahko spet opravičil svoje ime …\n\nTorej, Čaganka ni globlja od 500 m, zelo verjetno je še manj globoka, kot je bila. A o tem naslednjič, ko se končno prebijemo do tam, kjer smo že bili!\n\nČeprav, morda je pa voda odprla nadaljevanje …?!\n\nVodostaj sva preverjala Damijan Potrpin in Damijan Šinigoj"
  },
  {
    "id": 591,
    "markdown": "# 60 let Jamarskega kluba Novo mesto\n\n### Raznolikost je ključ uspeha\n\n![Vse se vrti, vse teče ...](https://jknm-novice.s3.eu-central-003.backblazeb2.com/60-let-jamarskega-kluba-novo-mesto-14-11-2022/1.jpg)\n\n»Jamarski klub Novo mesto je v veliki meri uspešen zaradi\n  raznolikosti njegovih članov. Imamo odlične jamarje, med katerimi\n  so likovni oblikovalci, uredniki, biologi, geografi,\n  računalničarji, snemalci, vojaki, novinarji,\n  slaščičarji, takšni in drugačni umetniki,\n  pisatelji, jamarsko nadvse uspešni upokojenci in še bi lahko\n  naštevali. Na koncu pa se vsi združimo v jami, po jamarsko bi\n  rekli, na štriku. Uspešnost dela v jami je ekipni uspeh, prav tako\n  to velja tudi za delo na površju,« je predsednik JK Novo mesto\n  <b>Zdravko Bučar </b>odgovoril voditeljici slavnostne seje ob\n  60 letnici kluba <b>Klavdiji Kotar</b>. V tej raznolikosti je bil\n  tudi scenarij prireditve, ki sta ga pripravila\n  <b>Damijan Šinigoj </b>in <b>Tomaž Grdin</b>,\n  ki je bil poleg ostalega tudi avtor izjemnega uvodnega predstavitvenega filma.\n\n![Zdravko Bučar in Klavdija Kotar](https://jknm-novice.s3.eu-central-003.backblazeb2.com/60-let-jamarskega-kluba-novo-mesto-14-11-2022/20221111_005.jpg)\n\n![Prisotni na slavnostni seji](https://jknm-novice.s3.eu-central-003.backblazeb2.com/60-let-jamarskega-kluba-novo-mesto-14-11-2022/2.jpg)\n\nSlavnostne seje v petek, 11. novembra 2022, v gostišču Loka v\n  Novem mestu se je udeležilo kar rekordno število obiskovalcev, med\n  katerimi sta bila tudi ustanovna člana kluba\n  <b>Lojze Medle </b>in <b>Danilo Breščak</b>,\n  ki jih prireditev tudi zaradi vsebinske zasnove ni pustila hladne. Goste so\n  prvi pozdravili predsednik JK Novo mesto <b>Zdravko Bučar</b>,\n  predsednik Jamarske zveze Slovenije <b>Igor Benko</b>, ki je\n  poudaril, da se aktivnost novomeškega jamarskega kluba poleg ostalega\n  vidi tudi v aktivnosti članov kluba v najvišjih organih zveze\n  (podpredsednik in urednik revije Jamar, vodja izobraževalne\n  službe, vodja službe za varstvo jam in urednik revije Naše\n  jame, član predsedstva, vodja izobraževanja pri JRS) ter\n  podžupan mestne občine Novo mesto\n  <b>Boštjan Grobler</b>, ki je bil še posebej fasciniran\n  nad podatkom, da so člani JK Novo mesto registrirali kar 12 odstotkov\n  vseh slovenskih jam.\n\n![Igor Benko](https://jknm-novice.s3.eu-central-003.backblazeb2.com/60-let-jamarskega-kluba-novo-mesto-14-11-2022/20221111_006.jpg)\n\n![Boštjan Grobler](https://jknm-novice.s3.eu-central-003.backblazeb2.com/60-let-jamarskega-kluba-novo-mesto-14-11-2022/20221111_008.jpg)\n\n### Člani kluba\n\nPrireditev je potekala ob tihi glasbi tolkalista in glasbenega umetnika\n  <b>Primoža Malenška</b>, povezovalka prireditve\n  <b>Klavdija Kotar </b>pa je v pogovorih predstavila nekatere\n  člane kluba.\n\n![Primož Malenšek](https://jknm-novice.s3.eu-central-003.backblazeb2.com/60-let-jamarskega-kluba-novo-mesto-14-11-2022/20221111_003.jpg)\n\nNajprej <b>Borivoja Ladišića</b>, ki je registriral\n  že 975 podzemnih jam. Nato je predstavila vodjo službe za\n  izobraževanje (v klubu in na JZS)\n  <b>Klemna Mihaliča</b>, arheologinjo\n  <b>Zvonko Janežič</b>, pisatelja, reševalca,\n  urednika in izjemnega mentorja mladim tečajnikom\n  <b>Damijana Šinigoja </b>ter\n  <b>Tomaža Grdina</b>, avtorja različnih korporativnih\n  filmov in glasbenih spotov z jamarsko in drugo tematiko, ki je tudi eden prvih\n  jamarjev v Sloveniji, ki je začel meriti jame s sodobnim sistemom\n  kombinacije laserskega merilca razdalje, naklona in smeri s pametnim telefonom\n  in aplikacijo. Njegovo delo je kombinacija videa in fotografije ter sodobnega\n  pristopa fotogrametrije v jamah, s pomočjo 3D tiskalnika pa sta skupaj z\n  Šinigojem sestavila ter v dvorani prireditve razstavila izjemen 3D model\n  najgloblje dolenjske jame Čaganka v razmerju 1 : 500.\n\n![Tomaž pred 3D modelom Čaganke](https://jknm-novice.s3.eu-central-003.backblazeb2.com/60-let-jamarskega-kluba-novo-mesto-14-11-2022/20221111_044.jpg)\n\n![Borivoj Ladišić](https://jknm-novice.s3.eu-central-003.backblazeb2.com/60-let-jamarskega-kluba-novo-mesto-14-11-2022/20221111_010.jpg)\n\n![Klemen Mihalič](https://jknm-novice.s3.eu-central-003.backblazeb2.com/60-let-jamarskega-kluba-novo-mesto-14-11-2022/20221111_012.jpg)\n\n![Zvonka Janežič](https://jknm-novice.s3.eu-central-003.backblazeb2.com/60-let-jamarskega-kluba-novo-mesto-14-11-2022/20221111_015.jpg)\n\n![Damijan Šinigoj](https://jknm-novice.s3.eu-central-003.backblazeb2.com/60-let-jamarskega-kluba-novo-mesto-14-11-2022/20221111_016.jpg)\n\n![Tomaž Grdin](https://jknm-novice.s3.eu-central-003.backblazeb2.com/60-let-jamarskega-kluba-novo-mesto-14-11-2022/20221111_018.jpg)\n\nV raznolikosti predstavitve članov je na »oder« stopil tudi\n  <b>Boštjan Kuhelj</b>, ki je prišel v klub šele\n  letos, kot pa se je kasneje pošalil Marko Pršina,\n  je fant dva meseca v klubu, pa je že na naslovnici osme izdaje klubskega\n  zbornika Dolenjski kras 8, ki sta ga predstavila urednika\n  <b>Andrej Hudoklin </b>in <b>Marko Pršina </b>(tudi\n  oblikovalec zbornika), ki sta kasneje razdelila prve izvode publikacije. O\n  izjemni publikaciji bomo spregovorili v enem izmed naslednjih prispevkov, gre\n  pa za presežek vseh dosedanjih izdaj Dolenjskega krasa, v katerem je\n  več kot 300 fotografij, 30 načrtov ter strokovnih in preglednih\n  besedil. O osmi številki Dolenjskega krasa je mogoče govoriti le v\n  superlativih.\n\n![Boštjan Kuhelj](https://jknm-novice.s3.eu-central-003.backblazeb2.com/60-let-jamarskega-kluba-novo-mesto-14-11-2022/20221111_019.jpg)\n\n![Andrej Hudoklin](https://jknm-novice.s3.eu-central-003.backblazeb2.com/60-let-jamarskega-kluba-novo-mesto-14-11-2022/20221111_020.jpg)\n\n### Priznanja in pozdravi\n\nNa prireditvi je predsednik JK Novo mesto Zdravko Bučar podelil\n  priznanja članom kluba za pomemben prispevek v delovanju kluba v zadnjih\n  petih letih, prejeli pa so jih <b>Borivoj Ladišić</b>,\n  <b>Marko Pršina</b>, <b>Klemen Mihalič</b>,\n  <b>Jure Tičar</b>,&nbsp;<b>Yuri Schwartz</b>,\n  <b>Uroš Mervič</b>,\n  <b>Zvonka Janežič</b>, <b>Mitja Remih</b>,\n  <b>Davorin Kacin</b>, <b>Tomaž Grdin </b>ter\n  <b>Robi Maren</b> (JK Krka), <b>Avgusta d.o.o.</b>,\n  <b>Zavod Novo mesto</b>, <b>JK Krka</b>,\n  <b>Občina Mirna peč </b>ter\n  <b>Matija Križnar</b>.\n\n![Borivoj Ladišić](https://jknm-novice.s3.eu-central-003.backblazeb2.com/60-let-jamarskega-kluba-novo-mesto-14-11-2022/20221111_025.jpg)\n\n![Marko Pršina](https://jknm-novice.s3.eu-central-003.backblazeb2.com/60-let-jamarskega-kluba-novo-mesto-14-11-2022/20221111_032.jpg)\n\n![Klemen Mihalič](https://jknm-novice.s3.eu-central-003.backblazeb2.com/60-let-jamarskega-kluba-novo-mesto-14-11-2022/20221111_026.jpg)\n\n![Jure Tičar](https://jknm-novice.s3.eu-central-003.backblazeb2.com/60-let-jamarskega-kluba-novo-mesto-14-11-2022/20221111_027.jpg)\n\n![Zvonka Janežič](https://jknm-novice.s3.eu-central-003.backblazeb2.com/60-let-jamarskega-kluba-novo-mesto-14-11-2022/20221111_028.jpg)\n\n![Mitja Remih](https://jknm-novice.s3.eu-central-003.backblazeb2.com/60-let-jamarskega-kluba-novo-mesto-14-11-2022/20221111_029.jpg)\n\n![Davor Kacin](https://jknm-novice.s3.eu-central-003.backblazeb2.com/60-let-jamarskega-kluba-novo-mesto-14-11-2022/20221111_030.jpg)\n\n![Tomaž Grdin](https://jknm-novice.s3.eu-central-003.backblazeb2.com/60-let-jamarskega-kluba-novo-mesto-14-11-2022/20221111_031.jpg)\n\n![Robi Maren](https://jknm-novice.s3.eu-central-003.backblazeb2.com/60-let-jamarskega-kluba-novo-mesto-14-11-2022/20221111_021.jpg)\n\n![Zavod za turizem Novo mesto, zanj Boštjan Grobler](https://jknm-novice.s3.eu-central-003.backblazeb2.com/60-let-jamarskega-kluba-novo-mesto-14-11-2022/20221111_022.jpg)\n\n![JK Krka, zanj Leopold Bregar](https://jknm-novice.s3.eu-central-003.backblazeb2.com/60-let-jamarskega-kluba-novo-mesto-14-11-2022/20221111_023.jpg)\n\n![Občina Mirna Peč](https://jknm-novice.s3.eu-central-003.backblazeb2.com/60-let-jamarskega-kluba-novo-mesto-14-11-2022/20221111_024.jpg)\n\nOb koncu prireditve so našo obletnico pozdravili in z darilom\n  počastili še člani sosednjih klubov JK Krka, na čelu s\n  predsednikom <b>Leopoldom Bregarjem</b>, in Kluba jamarjev\n  Kostanjevica na Krki, ki jih je vodil predsednik\n  <b>Andrej Unetič</b>.\n\n![JK Krka - Leopold Bregar](https://jknm-novice.s3.eu-central-003.backblazeb2.com/60-let-jamarskega-kluba-novo-mesto-14-11-2022/20221111_035.jpg)\n\n![Klub jamarjev Kostanjevica na Krki - Andrej Unetič](https://jknm-novice.s3.eu-central-003.backblazeb2.com/60-let-jamarskega-kluba-novo-mesto-14-11-2022/20221111_036.jpg)\n\nZa konec sicer nismo poskrbeli za ognjemet, sta pa za izjemen nastop z ognjem,\n  baklami in obročem poskrbela naš član\n  <b>Dominik Zagorc </b>in njegovo dekle ter mednarodna umetnica\n  <b>Svetlana Khaleckaya</b>.\n\n![Svetlana Khaleckaya](https://jknm-novice.s3.eu-central-003.backblazeb2.com/60-let-jamarskega-kluba-novo-mesto-14-11-2022/20221111_041.jpg)\n\n![Svetlana in Dominik.](https://jknm-novice.s3.eu-central-003.backblazeb2.com/60-let-jamarskega-kluba-novo-mesto-14-11-2022/20221111_040.jpg)\n\nFotografije\n  Marko Pršina,&nbsp;video prireditve&nbsp;Tomaž Grdin, dostopno na&nbsp;<a href=\"https://youtu.be/llUY7fe8wV8\" target=\"_blank\">https://youtu.be/llUY7fe8wV8</a>"
  },
  {
    "id": 592,
    "markdown": "# Predstavitev raziskav v Ajdovski jami pri Nemški vasi in Bruhalniku Podjama\n\nV petek, 18. novembra 2022, sva predstavnika JKNM v prostorih Zavoda Svibna na Brezovski gori predstavila jamarske raziskave v Ajdovski jami in Bruhalniku Podjama, ki smo jih člani našega kluba izvajali od jeseni 2021 dalje.\n\nUvodoma je prisotne pozdravil predsednik Zdravko in na kratko predstavil delo našega kluba, v nadaljevanju pa sem v slikah, kartah in besedi predstavil jamarske raziskave.\n\n![Zdravko pozdravlja prisotne. Foto Bernardka Zorko.](https://jknm-novice.s3.eu-central-003.backblazeb2.com/predstavitev-raziskav-v-ajdovski-jami-pri-nemski-vasi-in-bruhalniku-podjama-03-12-2022/slika_1.jpg)\n\nNajprej sem poslušalce popeljal v zgodovino jamarskih obiskov Ajdovske jame, ki jo je leta 1936 obiskal Egon Pretner ter prispeval prvi zapisnik s skromnim opisom jame ter skico jame, a le z enim vhodom.\n\n![Prvi načrt Ajdovske jame, avtor Egon Pretner. Vir Kataster JZS.](https://jknm-novice.s3.eu-central-003.backblazeb2.com/predstavitev-raziskav-v-ajdovski-jami-pri-nemski-vasi-in-bruhalniku-podjama-03-12-2022/slika_2.png)\n\nV katastru zasledimo še nekaj skic jame, bolj natančen načrt jame je prispeval Peter Habič leta 1978 (nameril je 62 m). Zdravko je izpostavil zanimivo dejstvo, da so se jamarska raziskovanja Ajdovske jame začela zaradi posledic prve svetovne vojne in italijanske okupacije, saj je bilo takrat raziskovanje krasa na območju matičnega krasa močno oteženo in se je tako selilo na ostala slovenska območja - tudi na območje osamelega krasa Krškega hribovja.\n\nV nadaljevanju sem predstavil zadnje jamarske raziskave v letu 2021/2022, ki so potekale v Ajdovski jami in novo odkopanem Bruhalniku Podjama. Znotraj Ajdovske jame smo raziskali stropne kamine, bila je podrobneje izmerjena tudi velikost jame. Tako je zdaj skupna dolžina Ajdovske jame pri Nemški vasi za 77,6 m daljša od zadnjega podatka in zdaj znaša skupaj 139,6 m, prav tako pa se je povečala tudi skupna višina jame s 5 m na 17 m.\n\n![Raziskovanje enega od petih kaminov. Foto Bernardka Zorko.](https://jknm-novice.s3.eu-central-003.backblazeb2.com/predstavitev-raziskav-v-ajdovski-jami-pri-nemski-vasi-in-bruhalniku-podjama-03-12-2022/slika_3.jpg)\n\n![Prav iz tega kamina priletavajo netopirji. Vir http://www.ajdovska-jama.si/naravna-dediscina/](https://jknm-novice.s3.eu-central-003.backblazeb2.com/predstavitev-raziskav-v-ajdovski-jami-pri-nemski-vasi-in-bruhalniku-podjama-03-12-2022/slika_4.jpg)\n\n![Nov tlorisni načrt Ajdovske jame z vrisanimi kamini in krajšimi stranskimi rovi. Avtor Borivoj Ladišić.](https://jknm-novice.s3.eu-central-003.backblazeb2.com/predstavitev-raziskav-v-ajdovski-jami-pri-nemski-vasi-in-bruhalniku-podjama-03-12-2022/slika_5.png)\n\nSledila je podrobna predstavitev Bruhalnika Podjama, ki se odpira pod drugim, manjšim vhodom v Ajdovsko jamo. Da smo se odločili za raziskovanje, so bile ključne informacije starejših domačinov, ki so pravili, da si nekdaj v bruhalniku lahko zlezel do vode. Med njimi je bil tudi jamar Primož Jakopin - Klok, ki je bil v mladosti tu blizu doma in je v jami prišel do vodnega toka. Vhod v bruhalnik je bil ob arheoloških raziskavah v 80-tih letih zasut z odvečnim jamskim materialom. Ob močnem deževju ali taljenju snega prihaja voda med zasutjem na plano tudi kot močan bruhalnik.\n\n![Bruhalnik ob visokih voda. Foto Bernardka Zorko.](https://jknm-novice.s3.eu-central-003.backblazeb2.com/predstavitev-raziskav-v-ajdovski-jami-pri-nemski-vasi-in-bruhalniku-podjama-03-12-2022/slika_6.jpg)\n\nJeseni 2021 se je ob budni kontroli pristojnih varstvenih služb ta odvečni material ob strojnem odkopu odstranilo in se je dejansko odprl vhod v spodnji rov. Da bi vhod v Bruhalnik zavarovali pred sipanjem materiala s pobočja lijaka, smo kasneje vhod zavarovali s široko betonsko cevjo.\n\n![Postavitev betonske cevi na vhod v Bruhalnik. Foto Borivoj Ladišić.](https://jknm-novice.s3.eu-central-003.backblazeb2.com/predstavitev-raziskav-v-ajdovski-jami-pri-nemski-vasi-in-bruhalniku-podjama-03-12-2022/slika_7.jpg)\n\nJamarji smo nato med več obiski izmerili več kot 60 m dolg aktivni vodni rov. Na koncu rova se pride do manjšega jezera, ki se nadaljuje s sifonom. Tam so se jamarske raziskave zaenkrat ustavile, saj bi bila potrebna dodatna podpora jamskih potapljačev. O raziskavah vodnega rova pod Ajdovsko jamo, ki je dobil svojo lastno številko v katastru jam in naziv Bruhalnik Podajama, je objavljen prispevek tudi v zadnji številki (8) Dolenjskega krasa, ki ga je Jamarski klub Novo mesto izdal ob praznovanja svoje 60 letnice delovanja.\n\n![Izsek iz zbornika Dolenjski kras 8. Avtor načrta Borivoj Ladišić.](https://jknm-novice.s3.eu-central-003.backblazeb2.com/predstavitev-raziskav-v-ajdovski-jami-pri-nemski-vasi-in-bruhalniku-podjama-03-12-2022/slika_8.png)\n\nOb zaključku predstavitve se je razvila razprava o delu jamarjev, tako z vidika tehnične opreme, znanj, kot tudi zagotavljanja varnosti. Posebej je bilo izpostavljeno jamsko potapljanje – tudi zaradi potrebnosti nadaljnjih raziskav sifona Bruhalnika Podjama. Posebej zanimiv je bil tudi prikaz umestitve Bruhalnika Podjama v povezavi z Ajdovsko jamo, saj gre ta proti pričakovanju ne »pod«, ampak »za« njo.\n\n![Primerjalni položaj med Ajdovsko jamo in Bruhalnikom. Avtor Borivoj Ladišić.](https://jknm-novice.s3.eu-central-003.backblazeb2.com/predstavitev-raziskav-v-ajdovski-jami-pri-nemski-vasi-in-bruhalniku-podjama-03-12-2022/slika_9.png)\n\nO raziskavah Bruhalnika Podjama glej <a href=\"/novica?id=565\" target=\"_blank\">prispevek Andreja Hudoklina (8.9.2021)</a>.\n\nIz JKNM smo bili na predavanju prisotni Zdravko Bučar, Angelca Pajk ter Borivoj Ladišić."
  },
  {
    "id": 593,
    "markdown": "# Slovo od leta 2022 ali Lepo je biti jamar\n\nTradicija novoletnega srečanja članov Jamarskega kluba Novo mesto je že dolga, od decembra 2016 pa smo zvesti Lovskemu domu na Gorjancih. Tradicionalno, z veliko dobre hrane, predavanji, pregledom dela v minulem letu, nagradami in posebnimi priznanji ter vedno tudi šaljivimi tekmovanji, letos pa še s posebnim kvizom Lepo je biti milijonar, pardon, jamar, ki ga je pripravil <b>Klemen Mihalič</b>. Ob vsem smo podelili še posebno klubsko priznanje Red jamskega jelena s tremi kamni, ki ga je prejel predsednik JK Novo mesto <b>Zdravko Bučar</b>. Gre za neformalno in neuradno priznanje, ki pa ima toliko večjo težo, kajti pomeni osebno priznanje vseh članov kluba Zdravcu. Smo imeli tako lepe obrazložitve (<b>Andrej Hudoklin, Miha Rukše, Tomaž Bukovec</b>), da je Zdravko skoraj začel kopati novo jamo, vse skupaj pa je potem na še večji smeh obrnil Klemen. Priznanje pa je le doseglo namen, pa še Bukovčevega jelena smo rešili.\n\n![Borivoj Ladišić med predstavitvijo Ajdovske jame.](https://jknm-novice.s3.eu-central-003.backblazeb2.com/slovo-od-leta-2022-ali-lepo-je-biti-jamar-14-01-2023/novo_leto_1.jpg)\n\n![Tomaž Grdin in Damijan Šinigoj. Ustvarila video, ki ga ne smete zamuditi](https://jknm-novice.s3.eu-central-003.backblazeb2.com/slovo-od-leta-2022-ali-lepo-je-biti-jamar-14-01-2023/novo_leto_2.jpg)\n\nZa hrano je bilo tokrat tako kot vedno odlično poskrbljeno, vse niti je imel v rokah Klemen. Miha je poskrbel, da je bila koča dovolj topla, <b>Borivoj Ladišić</b> je predstavil raziskave in delo v Ajdovski jami pri Nemški vasi ter v Bruhalniku – Podjama. <b>Tomaž Grdin</b> pa je prikazal video o reševanju Dejana Rističa – Rileta marca 2022. Ristič si je na globini 300 metrov v sistemu Migovec izpahnil ramo, video pa priča o ekstremnih naporih reševalcev ob reševanju iz najdaljšega jamskega sistema v Sloveniji (več kot 43 km dolg sistem jam Primadona, Migovec in Vrtnarija). Zaradi mraza, ožin in izjemno zahtevnega pristopa do vhoda v jamo je to bilo verjetno za reševalce eno najtežjih reševanj v Sloveniji. Video pa ni morda dokumentarni posnetek amaterskega snemalca, ampak profesionalni video izdelek, ki ga je izdelal profesionalni snemalec in oblikovalec, jamar reševalec in udeleženec reševanja Tomaž Grdin, pri scenariju in pripravi videa pa je sodeloval tudi <b>Damijan Šinigoj</b>, ki je bil med dviganjem ves čas ob ponesrečencu. Video lahko najdete <a href=\"https://youtu.be/6SFZmQjJ9Xo\" target=\"_blank\">na tem naslovu</a>.\n\n![Izziv, Bučarjeva ekipa, Grdin pa špeja ...](https://jknm-novice.s3.eu-central-003.backblazeb2.com/slovo-od-leta-2022-ali-lepo-je-biti-jamar-14-01-2023/novo_leto_3.jpg)\n\nDa nam res ni bilo dolgčas, je poskrbel Klemen Mihalič z kvizom Lepo je biti jamar, v katerem sta se spopadli dve vrhunski ekipi. V prvi so bili <b>Tomaž Grdin</b>, <b>Marko Pršina</b> in <b>Tjaša Božič</b>, v drugi pa <b>Zdravko Bučar</b>, <b>Mitja Remih</b> in <b>Mateja Kopina</b>.&nbsp;Ves čas je vodila ekipa Pršine, na koncu pa je zmagala Bučarjeva. Prvi izziv je bilo pakiranje opreme v transportko in v njem je prepričljivo zmagala prva ekipa, ki ni tako kot Bučarjeva, razvezala vrv in jo po jamarsko tlačila v transportko, ampak enostavno povezano stlačila v vrečo. Pri slepem vezanju osmice pa je zmagal trening.\n\n![Boštjan Kuhelj, Ana Heij in Tanja Rukše, ki je med drugimi na naslovni strani Dolenjskega krasa 8.](https://jknm-novice.s3.eu-central-003.backblazeb2.com/slovo-od-leta-2022-ali-lepo-je-biti-jamar-14-01-2023/novo_leto_4.jpg)\n\nNajprej sta se mučila Tomaž in Tjaša, pa jima nekako ni šlo od desne Tomaževe in leve Tjašine roke (imela sta zavezane oči in sta lahko uporabljala le eno roko), pa tudi napotki vodje ekipe niso kaj dosti zalegli. Bučar in Mateja pa sta vse naredila z levo roko, točneje z desno. Ko je prva ekipa že tekmovala, je druga lahko trenirala in rezultat je bil na dlani. Kviz Lepo je biti jamar je bil podložen z glasbo iz televizijskega kviza, vprašanja so bila več kot na nivoju, voditelj Klemen pa rojen za televizijo. Z vprašanji o najglobljem neprekinjenem breznu na svetu (Vrtiglavica), skupni dolžini vseh do 2022 registriranih jam v Sloveniji ( 1087 km, upoštevano 13997 jam), skupno število vseh objavljenih številk Dolenjskega krasa (1153, 1: 61, 2: 55, 3: 63, 4:109, 5: 221, 6: 165, 7:227, 8: 352) in drugimi vprašanji.\n\n![Lepo je biti član JK Novo mesto. Klemen Mihalič.](https://jknm-novice.s3.eu-central-003.backblazeb2.com/slovo-od-leta-2022-ali-lepo-je-biti-jamar-14-01-2023/novo_leto_5.jpg)\n\n![Tomaž in Tjaša v objemu vrvi.](https://jknm-novice.s3.eu-central-003.backblazeb2.com/slovo-od-leta-2022-ali-lepo-je-biti-jamar-14-01-2023/novo_leto_6.jpg)\n\n![Število akcij 1.](https://jknm-novice.s3.eu-central-003.backblazeb2.com/slovo-od-leta-2022-ali-lepo-je-biti-jamar-14-01-2023/novo_leto_7.jpg)\n\n![Število akcij 2.](https://jknm-novice.s3.eu-central-003.backblazeb2.com/slovo-od-leta-2022-ali-lepo-je-biti-jamar-14-01-2023/novo_leto_8.jpg)\n\n![Zdravko in Marko Majhen. Priznanje za Veliko Majhovko.](https://jknm-novice.s3.eu-central-003.backblazeb2.com/slovo-od-leta-2022-ali-lepo-je-biti-jamar-14-01-2023/novo_leto_9.jpg)\n\n![Anže Tomšič in Maxinne Hodnik (ata Tom in mama Vida sta bila pa varuški), ki si je zadala, da bo leto 2023 v znamenju njenih jamarskih podvigov.](https://jknm-novice.s3.eu-central-003.backblazeb2.com/slovo-od-leta-2022-ali-lepo-je-biti-jamar-14-01-2023/novo_leto_10.jpg)\n\nNa koncu je sledil pregled aktivnosti (361 akcij), posebno priznanje pa je dobil Marko Majhen za odkritje brezna Majhovka. Letošnja klubska darila za najbolj pridne so bile rokavice (največ akcij je v minulem letu opravil Damijan Šinigoj), povsem na koncu pa smo podelili še Red jamskega jelena s tremi kamni. Malo za hec, veliko pa zares, pa čeprav neuradno in brez posebnih sklepov. Najprej je obrazložitev podal Andrej, sledil je Miha, potem Tomaž in na koncu je vse zabelil in olepšal Klemen in tudi s posebno čestitko za Zdravčev 60 rojstni dan, ki ga je nekako preskočil in ga je praznoval doma v Covidnem objemu.\n\n![Red jamskega jelena s tremi kamni. Prvi kamen Andrej Hudoklin, drugi kamen Miha Rukše, tretji kamen Klemen Mihalič. Ideja Tomaž Bukovec in člani kluba.](https://jknm-novice.s3.eu-central-003.backblazeb2.com/slovo-od-leta-2022-ali-lepo-je-biti-jamar-14-01-2023/novo_leto_11.jpg)\n\nPa še tri besede iz obrazložitve:\n\nČe računamo, da je Jamarski klub Novo mesto odrasel leta 1978, ko ga je ponovno pognal Lojze Medle, to pomeni, da smo resen klub že 45 let. Zdravc je predsednik kluba že 22 let v treh korakih, kar je skoraj polovico klubske odraslosti. Odbor za posebna priznanja Reda jamskega jelena se je tako odločil, da podeli red Zdravku Bučarju, obrazložitev in kamne pa so itak že podali Andrej, Miha in Klemen.\n\nPriznanje dobi Zdravc, je to posebno priznanje njemu, pa tudi vsem aktivnim članom v vseh obdobjih delovanja JK Novo mesto. V času topliškega obdobja, gabrskega, tečajniškega, mirnopeškega, čagankarskega in obdobja presežkov smo postali velika družina, ki nas druži veselje do jamarstva in smo v tem našli nekakšno skupno vez, ki presega generacijska, statusna, poklicna, izobrazbena in vsa ostala predalčkanja. Je to priznanje za vse nas in v našem imenu posebej Zdravcu, ki je odličen manager, vodja, organizator, včasih tudi mediator, jamar in predvsem človek.\n\nUdeleženci: Tjaša Božič, Zdravko Bučar, Tomaž Bukovec, Tomaž Grdin, Ana Heij, Maxinne Hodnik, Andrej Hudoklin, Boštjan Kuhelj, Davor Kacin, Mateja Kopina, Borivoj Ladišić, Marko Majhen, Uroš Mervič, Klemen Mihalič, Angelca Pajk, Marko Pršina, Mitja Remih, Mihael Rukše, Tanja Rukše, Damijan Šinigoj, Anže Tomšič, Anton Tramte."
  },
  {
    "id": 594,
    "markdown": "# Kanin 2023 - zimska akcija v Skalarjevem breznu\n\nZa sredino januarja smo načrtovali novo mini odpravo v Skalarjevo brezno. Yuri je že pred novim letom rezerviral letalsko vozovnico iz Švedske, preostali pa smo takoj začeli z lobiranjem za skoraj teden dni odsotnosti z delovnega mesta, od doma in ostalih obveznosti. Posebej intenzivnih priprav za odpravo ni bilo treba, saj je precej opreme in hrane v jami ostalo še od poletne odprave. Po starih zapiskih smo pregledali kaj nam še manjka in dokupili ustrezno količino hrane ter pri Zdravkotu, gospodarju in njegovem pomočniku izposlovali manjkajočo opremo. Vse je bilo nared, za akcijo pa se je sestavila tudi precej izbrana ekipa. Vendar bolj kot se je bližal naš odhod na dogodivščino, bolj se je redčil spisek članov, napovedi o izjemno močnem sneženju pa so se kopičile. Še ko sem Yurija pobral na letališču, je sicer kazalo na nekaj sneženja, vendar smo na predvečer odhoda na Kanin na sestanku v Bovcu družno odpovedali načrtovano aktivnost. Prihajajoči ciklon je namreč za naslednjih nekaj dni napovedoval več kot meter novega snega z izjemno slabim vremenom. Vseeno smo izkoristili še zadnji dan dobrega vremena za odkopavanje vhoda v jamo, da bo na naslednji akciji vseeno lažje. Yuri je izkoristil možnost in se predčasno vrnil na Švedsko, ostali pa smo ponovno začeli z usklajevanjem svojih koledarjev.\n\n![Kljub odpovedani akciji smo izkoristili čas in odkopali vhod v jamo, saj je bil kar precej zatrpan pod snežnim nanosom.](https://jknm-novice.s3.eu-central-003.backblazeb2.com/kanin-2023-zimska-akcija-v-skalarjevem-breznu-13-02-2023/slika_1.jpg)\n\nOkno lepega vremena in luknje v koledarjih so ponujali možnost za nov termin že konec januarja. Kot prvi so se do Doma Petra Skalarja v nedeljo, 29. januarja, odpravili Rok Stopar, Milan Podpečan, Matjaž Božič, Robi Maren in Jure Andjelić - Yeti, ki so najprej odkopali tovorno žičnico ter vhoda v kočo in jamo. Kljub temu, da je v prejšnjem tednu na Kaninu celokupno zapadlo okoli en meter novega snega, so pri vhodu začudeno opazili, da je skoraj povsem odprt. Prav tako so bile vrvi, ki jih je Rok zaradi lažje vrnitve od vhoda do koče napeljal za primer slabe vidljivosti, skoraj popolnoma na površju. Verjetno je ves čas sneženja na Kaninu tudi močno pihalo in je skoraj ves sneg sproti odnašalo. V ponedeljek so se nato proti bivaku Hotel California odpravili Rok, Milan in Matjaž, Yeti pa je odšel do Strele in nazaj ven. Popoldne smo v kočo prišli še Grega Maffi, Jure Tičar, Karin Rutar in Klemen Mihalič. Sam sem se zaradi logističnih razlogov na Kanin pripeljal z italijanske strani, drugi trije pa bi kmalu zamudili zadnjo gondolo na goro, saj so malo podcenili snežne, bolje rečeno ledne razmere do B-postaje. Kljub vsem preprekam smo zvečer vsi sedeli pred toplim kaminom in uživali v visokogorski kulinariki – za večerjo so bile testenine čilikonkarne.\n\n![Prva ekipa je že v ponedeljek prenočila v bivaku Hotel California in se odpravila razopremit dele od Rok'n'rolla do Dvorane vprašajev.](https://jknm-novice.s3.eu-central-003.backblazeb2.com/kanin-2023-zimska-akcija-v-skalarjevem-breznu-13-02-2023/slika_2.jpg)\n\nV torek smo se v jamo spustili še preostali štirje. Jure, Karin in jaz smo se namenili v bivak Hotel Paradiso, Maffi pa bi se pridružil ekipi v bivaku Hotel California. Ker smo morali od tam do našega bivaka pretovoriti še dodatno transportko z vrvjo, smo ga prostovoljno javili, da nam jo je pomagal odnesti do Shaktija. Nato se je vrnil nazaj in v Ajdovski burji ravno ujel Roka, Milana in Matjaža, da so se skupaj vrnili v bivak. Tam so na severnem delu tega rova, ki smo ga raziskovali na poletni odpravi, raziskali ogromno podorno dvorano poimenovano Paint it black, vendar niso našli nadaljevanja. Vmes so še raziskali pritočni meander Cik cak, ki se nadaljuje gorvodno s krajšo skalno stopnjo. Glavni cilj pa je bil nadaljevanje raziskovanja v smeri proti jugovzhodu, kjer so v Črno-belem svetu prišli do aktivno-fosilnih delov. Ti so jih po približno 250 m pripeljali do manjšega sifona, vendar so nad njim opazili več nadvse obetavnih oken, ki vodijo v fosilne rove. Prepih je po njihovem pripovedovanju precejšen, možnosti nadaljevanja pa tudi. V tem delu sta zadnji dan Matjaž in Grega izmerila novo najglobljo točko jame -1209 m.\n\n![Matjaž opremlja nadaljevanje v Črno-belem svetu. Nad njim je zadaj vidno eno izmed možnih nadaljevanj v fosilne galerije.](https://jknm-novice.s3.eu-central-003.backblazeb2.com/kanin-2023-zimska-akcija-v-skalarjevem-breznu-13-02-2023/slika_3.jpg)\n\n![Trenutno najgloblje dosežena točka v Skalarjevem breznu – sifon na globini -1209 m.](https://jknm-novice.s3.eu-central-003.backblazeb2.com/kanin-2023-zimska-akcija-v-skalarjevem-breznu-13-02-2023/slika_4.jpg)\n\nNa drugem koncu jame smo iz bivaka Hotel Paradiso (oba bivaka sta med sabo oddaljena 2-3 ure hoje/plezanja) raziskovali galerijo Babica gre na jug, ki se od jezera Free Willy postopno vzpenja v smeri proti jugu. Po več preplezanih stopnjah in prečnicah smo dosegli dno ogromnega brezna (ta se nahaja skoraj 100 m višje od nivoja Free Willija). Zgoraj je bilo videti možen vhod v fosilne galerije, zato je Jure večinoma prosto splezal skoraj 50 višinskih metrov, vendar je na koncu po porabljeni celotni količini vrvi zmanjkalo še kakšnih 10 m, da bi dosegli vhod v galerijo. Na poti nazaj smo na dnu brezna med skalnimi bloki našli tudi nadaljevanje v smeri proti jugu, vendar bi za opremljanje nadaljevanja v 20 m globoki stopnji prav tako potrebovali dodatno vrv in opremo. Prepih je tudi v teh delih precej močan in možnosti nadaljevanja prav tako.\n\n![Bivak Hotel Paradiso nudi vse udobje, ki pritiče takemu imenu. Bivak lahko sprejme tri raziskovalce in nudi vse potrebno udobje – bližino vode in suh ter relativno prostoren prostor.](https://jknm-novice.s3.eu-central-003.backblazeb2.com/kanin-2023-zimska-akcija-v-skalarjevem-breznu-13-02-2023/slika_5.jpg)\n\n![Prvič sem v jami jedel žvrkljana jajca s slanino, ki nam jih je pripravil Jure.](https://jknm-novice.s3.eu-central-003.backblazeb2.com/kanin-2023-zimska-akcija-v-skalarjevem-breznu-13-02-2023/slika_6.jpg)\n\n![Jure (desno) pleza steber v kaminu, Klemen (levo) ga varuje.](https://jknm-novice.s3.eu-central-003.backblazeb2.com/kanin-2023-zimska-akcija-v-skalarjevem-breznu-13-02-2023/slika_7.jpg)\n\nSkalar je tako še vedno odprt na (vsaj) dveh frontah. Zaenkrat je potek zelo zanimiv, saj kaže na to, da bi lahko šla Babica na jug v Boko, Črno-beli svet pa v Gljun ... Seveda bomo morali na končni odgovor počakati nadaljnje raziskave, v vsakem primeru pa gre Skalar naprej! Na zadnji akciji smo namerili skupaj malce manj kot 500 m novih delov jame. Na naslednji povezavi si lahko ogledate najnovejši 3D načrt Skalarjevega brezna: <a href=\"https://sketchfab.com/3d-models/skalar-shaft-3db3625b5f464d5c9f104524a3393e36\" target=\"_blank\">Skalarjevo brezno 3D</a>.\n\n![Tloris Skalarjevega brezna z rdeče označenimi novoodkritimi deli.](https://jknm-novice.s3.eu-central-003.backblazeb2.com/kanin-2023-zimska-akcija-v-skalarjevem-breznu-13-02-2023/slika_8.jpg)\n\n<a href=\"https://jknm.s3.eu-central-1.amazonaws.com/kanin-2023-zimska-akcija-v-skalarjevem-breznu-13-02-2023/slika_8_big.jpg\" target=\"_blank\">Večja slika zgornjega načrta</a>.\n\nV imenu vseh udeležencev bi se rad zahvalil Robiju Marnu, ki je bil ves čas raziskovanja v domu Petra Skalarja in poskrbel, da smo prišli v toplo kočo ter nudil celotno podporo na površju. Zahvala gre prav tako Jamarski zvezi Slovenije za uporabo koče ter kaninskim žičničarjem za prijaznost.\n\nV preteklem letu je bil skoraj v celoti preopremljen odsek med vhodom in bivakom Slipping Dragon, za kar je poskrbel Rok Stopar (tako za nakup vrvi, kot tudi za samo opremljanje). Milan Podpečan je sešil vse tri bivake, ki so naš dom v jami. Damijan Potrpin je daroval deset nepogrešljivih spalnih vreč in podlog za bivake. Jamarska zveza Slovenije in Jamarski klub Novo mesto pa sta financirali ostalo opremo, hrano in vrvi. Pri slednjem sta pomagala tudi JK Kostanjevica na Krki in JK Brežice. Hvala tudi vsem ostalim, ki nas podpirate tako ali drugače.\n\nNa akciji smo sodelovali: Rok Stopar (JD Dimnice), Milan Podpečan (KŠJK Speleos Siga Velenje), Matjaž Božič (JDSR Domžale), Grega Maffi (JDDR Ajdovščina), Karin Rutar (JSPD Tolmin), Robi Maren (JK Krka), Jure Andjelić - Yeti  (DZRJ Ljubljana), Jure Tičar (JK Novo mesto in JK Brežice) ter Klemen Mihalič.\n\nFotografije Jure Tičar, Grega Maffi, Karin Rutar in Klemen Mihalič"
  },
  {
    "id": 595,
    "markdown": "# Čaganka - Četud ni 500 globoka ...\n\n… v njej prezimuje več kot 500 netopirjev. In četudi drugi del stavka ne daje jasnega indica, o kateri jami bo govora, sklepam, da je naslov dovolj poveden, da bo zapis posvečen Čaganki.\n\nGovorice, opažanja in sporadični podatki o netopirjih so me že nekaj časa vabili, da jo obiščem in prejšnji vikend sem to tudi izpeljala. Zaradi čakanja na bolj suhe čase na dnu ni bilo planiranih delovnih vikendov in tako sva s Teom Delićem, ki jamo že pozna in ki ga ni bilo treba prav nič prepričevati, izpeljala eno biološko akcijo. Damijan Šinigoj mi je že vnaprej dal nekaj namigov o veliki skupini malih podkovnjakov, ki so zasedli bivak in ki jih je tudi fotografiral, in o nenavadno praznem Južnem rovu. S tem je dodatno okrepil namero, da je stvar treba raziskati in netopirje sistematično pošteti.\n\nOsem stopinj v sobotnem večeru, ko sva parkirala avto, je obetalo mokro jamo. Zjutraj sva zato ležerno, da slučajno ne bi zamudila talečega se snega, vstopila v jamo. Pozno uro je narekovala tudi prijetnost bivaka in podaljševanje jutranje kave. Prva brezna so bila mestoma mokra, 70 metrca, ki je obetala več netopirjev, pa je predstavljala kar konkreten tuš. Kljub temu sem do Akustične dvorane imela »v žepu« že preko 40 netopirjev štirih različnih vrst. Na začetku Južnega rova je bila skupina prezimujočih velikih podkovnjakov na svojem mestu in vsa živčnost okrog vprašanja, ali so se odločili izpustiti prav zimo, ko prvič obiščem jamo, se je razblinila. Ugibanja, ali jih je več kot leto prej v Kaščici, kjer smo jih našteli preko 200, so obvisela v zraku, ocena pa se je gibala prav okrog te številke.\n\n![Skupina velikih podkovnjakov (<i>Rhinolophus ferrumequinum</i>) na začetku Južnega rova.](https://jknm-novice.s3.eu-central-003.backblazeb2.com/caganka-cetud-ni-500-globoka-24-02-2023/20230219_105745.jpg)\n\nKer je Južni rov dišal po suhih prostorih, naju je kar vleklo vanj, čeprav je bil osnovni plan lov na pijavko dol po štrikih in proti Kalahariju. Dodatna argumenta za zasuk v levo sta bila ta, da noben od naju ni poznal tega dela jame in da netopirjem ni bilo videti konca. In sva šla. Mogoče bomo kdaj izvedeli, ali ste netopirjem utrli pot v dvorane Južnega rova jamarji z vztrajnim delom in širjenjem prehodov, ali pa poznajo druge prehode in bližnjice, ki zaenkrat ostajajo neznane. Do konca Inverzne dvorane sva tako naštela še skoraj 70 netopirjev, večinoma malih podkovnjakov, s kakšnim velikim vmes. Zdi se, da so mali podkovnjaki še posebej hvaležni za napeljavo vox-a, saj jim predstavlja eno izmed ljubših visišč v jami. To lahko opazimo tudi v drugih jamah. Vedno znova pa se mi poraja vprašanje, ali bi podkovnjaki viseli kot nogavice, če bi jim v jamo na njihovo ljubo mesto postavili stojalo za sušenje perila? Kdo ve?\n\n![Kabel jamskega telefona (vox-a), eno izmed netopirjem ljubših visišč v jami.](https://jknm-novice.s3.eu-central-003.backblazeb2.com/caganka-cetud-ni-500-globoka-24-02-2023/20230219_111737.jpg)\n\nOb povratku v Akustično dvorano sva se odločila, da kljub poznavanju stanja na površju pokukava vsaj še do dna Game Over-ja, Kalahari pa pustiva za kakšno drugo priložnost. Ob bivaku naju je pričakala skupina malih podkovnjakov, katero je omenjal že Damijan. Še vedno na istem mestu in številčno primerljiva. Preko 150 živali. V Game Over-ju pa predvsem voda. Obrnila sem se kar na zadnjem pritrdišču, saj je Teo premočen do kože zatrdil, da nima smisla nadaljevati. Pa tudi sicer mnoga opažanja kažejo, da netopirjem, tako kot nam, niso preveč všeč ne prostori in ne prehodi, kjer se jim voda steka za vrat.\n\n![Skupina malih podkovnjakov (<i>Rhinolophus hipposideros</i>) v delih ob bivaku.](https://jknm-novice.s3.eu-central-003.backblazeb2.com/caganka-cetud-ni-500-globoka-24-02-2023/20230219_123633.jpg)\n\nNa tej točki sem se prvič začela poigravati z mejnikom 500 netopirjev. Ker je treba netopirje, ki visijo v večjih skupinah, prešteti po fotografiji, do končnega števila zagotovo nisem mogla priti v jami, pa tudi popoldan na bivaku ne. Potrebovala sem zgolj malo drznosti in zaupanja v to, da sta skupini, tako malih kot velikih podkovnjakov, res številčni, in da nimam samo velikih oči. Teo je pritrdil! In tako sem po povratku iz jame zapisala: četud ni 500 globoka … ima več kot 500 netopirjev! Natančneje 622 netopirjev petih različnih vrst. Večina netopirjev pripada vrstama mali in veliki podkovnjak, našla pa sva še poznega netopirja, širokouhega netopirja ter dva netopirja, katerih vrste ni bilo mogoče določiti, zagotovo pa ne gre za nobeno od prej naštetih vrst. Še kakšen več bi se zagotovo našel v zadnji dvorani Južnega rova, morda pa tudi v delih proti dnu, ki jih nisva pregledala. Glede teh delov jame bodo bolje vedeli tisti, ki jih obiskujejo v zimskem času in se tudi sicer, sodeč po stalnosti visišč velikih skupin, po jami premikajo pazljivo in spoštljivo, da ne budijo živali iz zimskega spanja.\n\n![Zapis po povratku iz jame.](https://jknm-novice.s3.eu-central-003.backblazeb2.com/caganka-cetud-ni-500-globoka-24-02-2023/20230219_153914.jpg)\n\nIn četudi sva kakšnega netopirja spregledala, Čaganka že drži rekord v največjem opaženem številu prezimujočih velikih podkovnjakov pri nas, ki ga je za malo speljala tovarišici in sosedi Kaščici. Kdo ve, katera jama bo naslednja? Vsak namig bo dobrodošel!"
  },
  {
    "id": 597,
    "markdown": "# Spust v Labodnico\n\nV nedeljo, 26. februarja 2023, se je trinajstčlanska zasedba odpravila v Sežano, natančneje v Orlek. Ko smo ob 9. uri prispeli na parkirišče, smo v naslednjih desetih minutah oblačenja v kombinezone slišali samo en stavek: »mater tukaj piha«. Ženski del ekipe je v večini okupiral jamarski kombi, moški del pa je izkazal kavalirstvo in ostal zunaj. Seveda so po nekaj sekundah vsi ostali brez svojih »lešnikov.«\n\nNa željo nekaterih naših članov nam je Claudio omogočil vstop v najglobjo jamo, ki je opremljena z lestvami. Mene osebno je mala hiška nad vhodom spominjala na stranišče sredi gozda, vhod v jamo samo pa kot WC na štrbunk ;-)\n\n![Hitro eno skupinsko, potem pa na toplo v jamo!](https://jknm-novice.s3.eu-central-003.backblazeb2.com/spust-v-labodnico-18-03-2023/1.jpg)\n\n![Po prvih tridesetih metrih spusta, še z vsemi sloji oblačil.](https://jknm-novice.s3.eu-central-003.backblazeb2.com/spust-v-labodnico-18-03-2023/2.jpg)\n\n![Spust po lojtrcah mimo vmesnega podesta.](https://jknm-novice.s3.eu-central-003.backblazeb2.com/spust-v-labodnico-18-03-2023/3.jpg)\n\nEden za drugim smo uspešno premagali 320 m spusta po lestvah v globino. Na žalost sta nas Jasna in Blaž predčasno zapustila, vendar sta bila vseeno pogumna in nas počakala na mrzlem (pardon v toplem) avtu. Pot ni bila naporna, je bilo pa vroče. Na vsakem odseku poti smo imeli na sebi en sloj manj. Po eni uri uživancije smo prišli do dna. Ker je bila ura malo čez deseto smo bili za slovenske navade kar pozni, zato je bila večina plaže ob reki Reki že rezervirane z brisačami ;-) Šini se je prostovoljno javil, da nam bo čuval tisti kvadraten meter, ki je ostal še prazen, ostali pa smo se sprehodili do vode.\n\n![Nekje na polovici in veselja ni manjkalo.](https://jknm-novice.s3.eu-central-003.backblazeb2.com/spust-v-labodnico-18-03-2023/4.jpg)\n\n![Prihod na peščeno plažo.](https://jknm-novice.s3.eu-central-003.backblazeb2.com/spust-v-labodnico-18-03-2023/5.jpg)\n\nNekaj požirkov sladkane vode, kave in par čokoladic … in že smo bili ogreti za vzpon nazaj. Vmes je bilo slišati par sočnih kletvic na temo popkovin, vendar smo pridno sledili en drugemu in po dobri uri zadihali svež hladen zrak in zagledali svetlobo. Sonca ni bilo in še vedno je brila burja.\n\nPonovno smo kot po tekočem traku skočili nazaj v suha oblačila in se odpravili na zasluženo kosilo. Seveda zaradi primanjkovanja elektrolitov ni manjkalo piva, vina in še česa.\n\n![Prvi štiri metri vzpona in ropotanje popkovin.](https://jknm-novice.s3.eu-central-003.backblazeb2.com/spust-v-labodnico-18-03-2023/6.jpg)\n\n![Nazaj grede so bili nekateri kombinezoni pošteno prepoteni.](https://jknm-novice.s3.eu-central-003.backblazeb2.com/spust-v-labodnico-18-03-2023/7.jpg)\n\nPo petih minutah vožnje sva z Potrpinom odlično podlegla zibajoči se Šinijevi vožnji. Kdo je smrčal, pa bo ostala skrivnost.&nbsp;Hvala vsem za odlično družbo, predvsem pa hvala Tomu in Claudiju, da sta to organizirala.\n\nNa akciji smo bili prisotni Damijan Šinigoj, Marjan Grah, Davorin Kacin, Mateja Kopina, Damijan Potrpin, Jasna Šinigoj, Blaž Šenet, Boštjan Gvardjančič, Anita, Matjaž in Emil Pintar ter&nbsp;Maxinne Hodnik.\n\nFotografije Damijan Šinigoj in Maxinne Hodnik."
  },
  {
    "id": 598,
    "markdown": "# Izpiti JZS in podelitev priznanj\n\nV soboto, 27. maja 2023, nas je 23 nadobudnežev iz vse Slovenije, ki smo se na vse pretege borili za različne nazive\n  (jamar pripravnik, jamar in jamarski inštruktor) švicalo na izpitih Jamarske zveze Slovenije. Ti so bili organizirani\n  v sklopu 17. primorsko-notranjskega jamarskega srečanja na Vrhu pri Doberdobu (Sovodnje ob Soči, Italija). Že na samem\n  terenu je bilo odlično prijateljsko vzdušje, ki pa se je zvečer na slavnostni seji Jamarske zveze Slovenije, kjer je\n  potekala podelitev diplom in priznanj za različne dosežke na jamarskem področju, še »tekoče« poglobilo. Srečanje so\n  (po)gostili zamejski jamarji, ki so združeni v Jamarskem klubu Kraški krti.\n\n![Izpitni plezalni poligon.](https://jknm-novice.s3.eu-central-003.backblazeb2.com/izpiti-jzs-in-podelitev-priznanj-29-05-2023/1a.jpg)\n\nJamarski klub Novo mesto smo na izpitih zastopali trije tečajniki – <b>Maxinne Hodnik</b>, <b>Neven\n  Djurković</b> in <b>Sašo Obolnar</b>. Na izpitih smo se dobro držali in vse predpisane dopoldanske\n  preizkušnje uspešno opravili. Sedaj smo jamarji pripravniki. Klubske barve pa so v vlogi inštruktorjev in\n  izpraševalcev zastopali <b>Jure Tičar</b>, <b>Damijan Šinigoj</b> in <b>Klemen\n    Mihalič</b>.\n\n![Jamarji pripravniki generacije 2023: Neven, Maxinne in Sašo.](https://jknm-novice.s3.eu-central-003.backblazeb2.com/izpiti-jzs-in-podelitev-priznanj-29-05-2023/1.jpg)\n\nDrugi del ekipe sta sestavljala Boštjan Kuhelj in Marko Pršina. Pod vodstvom izkušenih domačinov so nas peljali do\n  svojega jamarskega doma pred jamo, na katero so najbolj ponosni – Kraljico krasa. Pri izbiri lokacije si niso delali\n  preglavic – obzidan vhod v jamo je neposredno ob senčni terasi z gugalnico. Jamski vhod so odkopali na mestu, kjer je\n  sneg skopnel hitreje kot drugje. Za ozkim vhodom se jama nekoliko razširi, ves čas pa se skoraj enakomerno spušča.\n  Stalna temperatura v njej meri 12,5 stopinj C. Z nekaj notranjimi brezni se zaključi 76 m nižje, njena dolžina pa je\n  310 m. Že njeno ime pa pove, da je mestoma zelo zakapana oziroma na debelo obložena s sigo. No, pa tudi ilovice in\n  gline ne manjka. Nad enim breznom pa je kamin, ki sega skoraj do površja. Jamo po obiskih zaprejo z železno loputo, da\n  preprečijo vdor mrzlega zimskega zraka, s čimer ohranjajo jamski habitat.\n\n![Informativna tabla pred vhodom v jamo.](https://jknm-novice.s3.eu-central-003.backblazeb2.com/izpiti-jzs-in-podelitev-priznanj-29-05-2023/4.jpg)\n\n![Sprehod med kapniki.](https://jknm-novice.s3.eu-central-003.backblazeb2.com/izpiti-jzs-in-podelitev-priznanj-29-05-2023/5.jpg)\n\n![Zakapanost Kraljice Krasa.](https://jknm-novice.s3.eu-central-003.backblazeb2.com/izpiti-jzs-in-podelitev-priznanj-29-05-2023/6.jpg)\n\nPo opravljenih dopoldanskih obveznostih in obvezni pašti s pomodori je sledila slavnostna seja Jamarske zveze\n  Slovenije, na kateri so med drugim podelili nagrade, zahvale in priznanja. Iz naših vrst so jih prejeli:\n\n- <b>Barbara Mavrin</b>: priznanje JZS za aktivno delo v klubu<br>- <b>Boštjan Kuhelj</b>:\n  priznanje JZS za aktivno delo v klubu<br>- <b>Tomaž Grdin</b>:&nbsp;srebrni znak JZS za jamarsko delovanje\n  skozi objektiv fotografskega aparata, grafično oblikovanje, montažo filmov ter urejanje revije Jamar in več jamarskih\n  publikacij.<br>- <b>Marko Pršina</b>:&nbsp;zlati znak JZS za dolgoletno aktivno delo pri raziskovanju\n  dolenjskega krasa ter vodenje in dela v JKNM. Za izjemen prispevek pri urejanju in izdajanju jamarske publicistike in\n  jamske fotografije.\n\n![Županov nagovor zbranim udeležencem srečanja.](https://jknm-novice.s3.eu-central-003.backblazeb2.com/izpiti-jzs-in-podelitev-priznanj-29-05-2023/3a.jpg)\n\n![Nagrajenci Tomaž, Marko in Boštjan.](https://jknm-novice.s3.eu-central-003.backblazeb2.com/izpiti-jzs-in-podelitev-priznanj-29-05-2023/2.jpg)\n\n![Novomeščani s predsednikom JZS Igorjem Benkom (spodaj levo).](https://jknm-novice.s3.eu-central-003.backblazeb2.com/izpiti-jzs-in-podelitev-priznanj-29-05-2023/3.jpg)\n\nZvečer je bila obvezna udeležba na tekmovanju v speleotlonu, kjer sva z Boštjanom pustila odrgnjena kolena in kolke,\n  a žal je noga od pujsa odšla v druge roke.\n\nV nedeljo, 28. maja 2023, smo po dveh kavah le pregovorili Jureta Tičarja, da se nam pridruži pri nedeljskem\n  »poležavanju«. Od daleč smo si ogledali morje v Devinu – bila je namreč gromozanska zasedenost vseh parkirišč. In ker\n  smo danes vsi že uradno jamarji pripravniki, nam gužva ni preveč dišala. Po sendviču in dodatni kavici smo se\n  odpravili na ogled Valske jame. Pred vhodom nas je pričakalo 1000 konjskih muh, ki so nas pojedle/popikale in nam\n  dobesedno (res dobesedno) sledile vse do konca dneva. Muhe so izkoristile zastonj javni prevoz. V okoli 210 m dolgo\n  jamo vodijo kamnite stopnice. V času soške fronte je služila kot zatočišče in vojaška bolnišnica za avstro-ogrske\n  vojake. V njej najdemo betonske temelje lesenih barak, v katerih so bila skladišča in pogradi. Jama se proti koncu\n  zoži, v zadnjem prostoru pa so ohranjeni betonski umivalniki in odtočni kanal.\n\n![Vhod v Valske jame.](https://jknm-novice.s3.eu-central-003.backblazeb2.com/izpiti-jzs-in-podelitev-priznanj-29-05-2023/21.jpg)\n\n![Ostanki umivalnikov.](https://jknm-novice.s3.eu-central-003.backblazeb2.com/izpiti-jzs-in-podelitev-priznanj-29-05-2023/21a_ostanki_umivalnikov_01.jpg)\n\nSledil je ogled izvira Hubelj nad Vipavo ter nedokončan železniški predor pri Godoviču.\n\n![Izvir Hublja nad Vipavo.](https://jknm-novice.s3.eu-central-003.backblazeb2.com/izpiti-jzs-in-podelitev-priznanj-29-05-2023/22b_hubelj.jpg)\n\nTunel so za potrebe soške fronte gradili ruski vojni ujetniki, ki pa ga zaradi preboja fronte pri Kobaridu niso nikoli\n  dokončali. Tunel so med obema vojnama uporabljali Italijani in v njegovem zadnjem delu zgradili bunker z dodatnim\n  izhodom (odlično prizorišče za snemanje grozljivke).\n\n![Zidan obok v tunelu](https://jknm-novice.s3.eu-central-003.backblazeb2.com/izpiti-jzs-in-podelitev-priznanj-29-05-2023/22_zidan_obok.jpg)\n\n![Ostanki bunkerja.](https://jknm-novice.s3.eu-central-003.backblazeb2.com/izpiti-jzs-in-podelitev-priznanj-29-05-2023/22_ostanki_bunkerja.jpg)\n\nNaš celodnevni izlet smo končali pri Divjem jezeru, kjer pa nas je padajoče kamenje dobesedno pregnalo.\n\nHvala vsem za čudovito preživet vikend in predvsem hvala klubu za nova usvojena znanja. Nova poznanstva in\n  prijateljstva gredo proti novim jamarskim izzivom!\n\nP.S. Račun za psihoterapijo zaradi muh pošljemo klubu naknadno. Jure mi je tudi sporočil, da ima doma novo hišno\n  žival.\n\nFotografije&nbsp;Maxinne Hodnik in Marko Pršina."
  },
  {
    "id": 599,
    "markdown": "# V Veliki Prepadni in Noč v knjižnici\n\nV torek, 30. maja 2023, smo se zlati bralci odpravili novim avanturam naproti. Odpeljali smo se nad Stražo v gozd. Nismo vedeli, kaj nas tam čaka, ampak kmalu smo zagledali pisatelja knjige <i>Kjer veter spi</i> Damjana Šinigoja in njegovo psičko Lio. Postalo nam je jasno, da se bomo odpravili v jamo. Kmalu so prišli še drugi jamarji in nam podali opremo in navodila. Na glavo smo si poveznili čelade in se spustili v jamo.\n\n![Razlaga in navodila pred vstopom v jamo.](https://jknm-novice.s3.eu-central-003.backblazeb2.com/v-veliki-prepadni-in-noc-v-knjiznici-02-06-2023/1_01.jpg)\n\nVhod v jamo je bil strm, zato nas je bilo strah, vendar nismo želeli obupati. Po strmem vhodu smo stopili v mrzel in temen prostor. Prižgali smo svetilke in pred nami zagledali čar jamarstva, o katerem smo prebirali v njegovi knjigi.\n\n![Strma vhodna globel.](https://jknm-novice.s3.eu-central-003.backblazeb2.com/v-veliki-prepadni-in-noc-v-knjiznici-02-06-2023/2_01.jpg)\n\nOdšli smo 190 metrov daleč in 50 m globoko v jamo, v tišini in temi smo poslušali kapljanje vode. Obdajali so nas kapniki in celo velik kapniški steber. Tla so bila spolzka, morali smo tudi plezati čez skale in kapnike. Ni bilo lahko, vendar smo neizmerno uživali. Tla so se ob stiku z lučjo zalesketala. Na eni od skal je ležala čeljust mrtve majhne zveri. Jamarji so nas poučili o varovanju okolja pod zemljo in nam povedali veliko zanimivih zgodb. Varno, z nasmeškom in blatom na obrazu, smo se iz jame povzpeli na površje.\n\n![Vhodna dvorana Velike Prepadne.](https://jknm-novice.s3.eu-central-003.backblazeb2.com/v-veliki-prepadni-in-noc-v-knjiznici-02-06-2023/3_01.jpg)\n\n![V gosjem redu po jami.](https://jknm-novice.s3.eu-central-003.backblazeb2.com/v-veliki-prepadni-in-noc-v-knjiznici-02-06-2023/4_01.jpg)\n\nPrišli smo nazaj v šolo, kjer smo ob ognju pojedli večerjo, ki smo si jo sami pripravili. Dva fanta sta igrala tudi košarko proti učitelju Marku Glavanu, ki je bil kljub veliko truda na žalost dvakrat poražen. Ob spremljavi kitare in bobna smo peli lepe pesmi in se zabavali dolgo v noč.\n\nZa varnost udeležencev smo poskrbeli jamarji Damijan Šinigoj, Boštjan Kuhelj, Marko Majhen, Tanja Rukše, Miha Rukše in Marko Pršina.&nbsp;Fotografije Marko Majhen in Miha Rukše.\n\n<b>Lan, Brina, Zala, Iva, Nejla, Lana</b>&nbsp;iz Osnovne šole Drska&nbsp;&nbsp;"
  },
  {
    "id": 585,
    "markdown": "# Ogledna odprava na Orjen v Črni gori\n\nNaša mala izvidniška odprava v Črno goro je glede na dani čas, ki smo ga prebili na potovanju, bivanju, raziskovanju, spoznavanju in druženju s prijetnimi ljudmi, ki so nas toplo sprejeli, vodili in pomagali, da smo spoznali njih, del njihove čudovite narave, nadvse uspela. Bilo je&nbsp;kratko in sladko. Vse pred nami je bila popolna neznanka, pot, ki je v prijetni družbi lepa, pa nič dolgočasna.\n\nPotovanje se je pričelo 17. junija 2022 zgodaj ob 4:30 uri, ko sem odšel od doma. Med potjo sem se vprašal, kaj sem pozabil in si obenem odgovoril, da česar nimam, pač ne bom potreboval. Glej, že sem bil pred blokom, kjer sta me čakala Mateja in Davor, objeta, kot da se ločujeta za neskončno dolgo časa. Ja, ljubezen je nekaj lepega tudi pri jamarstvu. Poljubi, objemi in vstop v avto, že se peljeva k Jožetu, tam naju čakata čaj in kava.\n\n![](https://jknm-novice.s3.eu-central-003.backblazeb2.com/ogledna-odprava-na-orjen-v-crni-gori-11-07-2022/1.jpg)\n\nSonce se je že prikradlo izza obzorja, ko naložimo še Jožetovo opremo, pritisnem na gas in tiho se odpeljemo proti Hrvaški meji - smer Zagreb. A že na cestninski postaji se dogaja - vozniku pred nami iz avtomata prihaja na traku neskončno število listkov. Se ne ustavijo, a zapornica se ne dvigne. Kar nekaj časa traja, da pride pomoč, da reši voznika pred nami in seveda tudi nas, da lahko nadaljujemo po avtocesti do Splita. Se kar vleče in postanek ali dva se priležeta, da se spočije avto in natoči kava za sopotnika. Konec avtoceste, meja z BIH, krajša pot čez in zopet Hrvaška. Ni bilo veliko čakanja, prehode smo opravili hitro in nadaljevali proti Dubrovniku, nad njim fotografiranje, to je še zastonj, in nadaljevali proti meji s Črno goro.\n\n![](https://jknm-novice.s3.eu-central-003.backblazeb2.com/ogledna-odprava-na-orjen-v-crni-gori-11-07-2022/2.jpg)\n\nKončno meja, brezplačen WiFi in poklicali smo kolege, ki so nas pričakovali v Herceg Novem. Kratko javljanje in nadaljevanje na mesto srečanja. Prispeli smo 45 min kasneje, kot je bilo planirano, kar se mi je zdelo dokaj dobro, glede na dolžino opravljene poti. Parkirali smo, kot je bilo dogovorjeno in oprezali, kje so naši kolegi iz Planinskega društva Subra. Ker jih nismo opazili, smo sedli za mizo v restavracijo in naročili. Mateja je klicala, da smo prispeli. Bila je naša mobilna povezava, moj telefon je odpovedal, nadomestni pa je bil še velika neznanka - bil sem takorekoč nedosegljiv. Končno smo se srečali, povezali, spoznali ... in pred tem sedeli v isti restavraciji - nevede en za drugega. Po pozdravu, oddaji skromnih spominskih darili, smo se napotili proti goram na Orjen.\n\n![](https://jknm-novice.s3.eu-central-003.backblazeb2.com/ogledna-odprava-na-orjen-v-crni-gori-11-07-2022/3.jpg)\n\nSledil sem Željku, ki je suvereno vodil, sprva po asfaltni cesti, ki se je zožila, makadamski cesti in nazadnje po slabi poti, ki je peljala do koče. Med potjo smo se malo ustavili, počakali Dejana in skupaj nadaljevali.\n\n![](https://jknm-novice.s3.eu-central-003.backblazeb2.com/ogledna-odprava-na-orjen-v-crni-gori-11-07-2022/4.jpg)\n\nStrma pot, dokaj slaba je postala malo pred kočo, je nepremagljiva. Močna ploha je pot razmočila, kar je onemogočilo, da se pripeljemo do koče. Okoli 500 m prej smo parkirali, si opremo dali na ramena in odšli do koče. Tam nas je pričakal prijazen oskrbnik Vladimir Soc, ki nam je ponudil pijačo, hrano ter razkazal sobe. Po večerji smo se družili, pogledali nekaj fotografij o akcijah JKNM, povedali, kaj počnemo, koliko nas je v klubu, splošne informacije in seveda pogovori o jamarskih podvigih, ki so minili. In o novih, ki nas čakajo naslednji dan na Orjenu - skupaj s kolegi iz Črne gore. Ja lep in zanimiv dan se je zaključil in idilično okolje je občasno zmotilo smrčanje. Jaz ne smrčim, se nisem še slišal, drži, zagotovo ne smrčim! Mateja ni ničesar slišala, saj ob takih akcijah vedno uporablja čepke za ušesa. Kar vprašajte jo, ni ničesar slišala.\n\nJutro je hitro prišlo, zajtrk, ki je bil fantastičen in obilen, pogovor, priprava opreme in pot pod noge do jame, ki je baje eno uro hoda od koče. No, trajalo je malo dlje, dve uri za nas, ki nismo vajeni in za tiste, ki so imeli težave s čevlji. Kljub vsemu zanimiva pot, ki se je dvigala, spuščala, v senci in po soncu. Med potjo smo našli še tri zanimive vhode - majhne, vendar se je čutil prepih, ki je vel iz podzemlja. Kasneje je Jože našel še dva - en večjih dimenzij in za začetek zanimive globine. Saj bi še kakšno našli, a nas je priganjal čas, ki ga je hitro zmanjkalo. Prišli smo pred vhod večjih dimenzij. Od tu sta se nadaljevali dve brezni - krajše cca 40 m so raziskali pred 10 leti, za drugega jim je zmanjkalo opreme. Padanje kamenja je dalo slutiti večjo globino. Kot vsak jamar smo skupaj s kolegi razpravljali, kako globoko gre, kaj se vse nahaja doli globoko v podzemlju - vse to je potrebo potrditi z raziskovanjem. Mateja, kot prava jamarka, je že bila v pasu in pripravljena za opremljanje brezna.\n\n![](https://jknm-novice.s3.eu-central-003.backblazeb2.com/ogledna-odprava-na-orjen-v-crni-gori-11-07-2022/5.jpg)\n\n![](https://jknm-novice.s3.eu-central-003.backblazeb2.com/ogledna-odprava-na-orjen-v-crni-gori-11-07-2022/6.jpg)\n\n![](https://jknm-novice.s3.eu-central-003.backblazeb2.com/ogledna-odprava-na-orjen-v-crni-gori-11-07-2022/7.jpg)\n\nAkcija se je pričela. Kot \"frišna\" nova pripravnica JRS se je lotila opremljanja&nbsp; - vzorno, zavzeto, malo je trajalo, pa trajalo. Kolegi so jo pohvalili, da je natančna, res je vzorno opremila brezno, ki je po meritvah v globino seglo 100 m. Žal se je na koncu končalo, nadaljevanje je zasuto.\n\n![](https://jknm-novice.s3.eu-central-003.backblazeb2.com/ogledna-odprava-na-orjen-v-crni-gori-11-07-2022/8.jpg)\n\nŽalostno smo ugotovili, da je žal konec, a ostanejo sanje in upanje v naslednjih jamah, ki jih v okolici ne manjka. Brezno smo raziskovali Mateja Kopina, Dejan Verigo, Jože Stopar in Mihael Rukše, merila sta  Mateja Kopina in Dejan Verigo, zunanja ekipa sta bila  Nikola Brajević - Brko in  Željko Starčević. Sledilo je razopremljanje, pospravljanje in spet dve uri do koče. Morda sedaj toliko časa, ker smo med potjo nabirali in jedli sladke gozdne jagode, ki so bile božansko dobre. V koči nas je pričakal  Vladimir Soc z okusno in obilno večerjo. Čudovit zaključek dneva in lepe jamarske akcije. Prijetno utrujeni smo popadali v postelje in sanjali nove jamarske dosežke, ki sledijo.\n\n![](https://jknm-novice.s3.eu-central-003.backblazeb2.com/ogledna-odprava-na-orjen-v-crni-gori-11-07-2022/9.jpg)\n\n![](https://jknm-novice.s3.eu-central-003.backblazeb2.com/ogledna-odprava-na-orjen-v-crni-gori-11-07-2022/10.jpg)\n\nJutro, nov dan, nedelja, žal treba je domov, a dogodkov še ni konec. Kolegi iz Subre predlagajo, da si na kratko ogledamo novo jamo, ki jo raziskujejo že drugo leto. Enostaven dostop in velike dvorane. No, takšnemu sladkorčku se ni za odpovedati. Po skupinskem fotografiranju, spustu do naših avtomobilov, smo se spustili nekaj 100 m nižje in se ustavili ob vodnjaku.\n\n![](https://jknm-novice.s3.eu-central-003.backblazeb2.com/ogledna-odprava-na-orjen-v-crni-gori-11-07-2022/11.jpg)\n\nŽeljko nam je dal navodila, kaj naj vzamemo in odšli smo po bližnjici do jame Velika pečina. Lep vhod in še lepše dvorane so nas prevzele, le malo slabo smo bili oblečeni, da bi se zapodili v rove, ki so bili okoli nas in so vabili, da jih raziščemo. Morda drugič, saj raziskovanje še poteka, po videnem tudi zelo obeta. Resnično lepa jama! Nekaj fotografij in že smo na poti v dolino proti Herceg Novem. Vmes še postanek, zadnja skupna pijača z domačini, prisrčen pozdrav in že smo se razšli vsak po svoje.\n\n![](https://jknm-novice.s3.eu-central-003.backblazeb2.com/ogledna-odprava-na-orjen-v-crni-gori-11-07-2022/12.jpg)\n\n![](https://jknm-novice.s3.eu-central-003.backblazeb2.com/ogledna-odprava-na-orjen-v-crni-gori-11-07-2022/13.jpg)\n\nKer bi bilo greh, da ne stopimo v črnogorsko morje, smo se še malo namočili, najedli in pot pod kolesa proti domu. Pozno in prijetno utrujeni smo se srečno vrnili domov, polni lepih vtisov in spominov, ki nas bodo spodbudili, da se vrnemo in skupaj s kolegi iz Subre raziščemo čudovito, čarobno podzemlje na Orjenu nad Herceg Novim.\n\n![](https://jknm-novice.s3.eu-central-003.backblazeb2.com/ogledna-odprava-na-orjen-v-crni-gori-11-07-2022/14.jpg)\n\nZahvaljujem se kolegom iz Subre:&nbsp;Dejan Verigo, Nikola Brajevič - Brko, Željko Starčević in Vladimir Soc.&nbsp;Brez prijetne družbe članov JKNM (Mateja Kopina, Jože Stopar, Mihael Rukše) ne bi bilo tako, kot je bilo - super, fantastično!"
  },
  {
    "id": 587,
    "markdown": "# JK Novo mesto – 60 let – fotografska razstava in predavanje\n\n### Razstava: JK Novo mesto - 60 let\n\n16. september 2022 ob 19. uri, Glavni trg, Novo mesto<br>Razstavljavca: <b>Marko Pršina</b>, <b>Tomaž Grdin</b>\n\n### Predavanje: Skalarjevo brezno\n\n16. september 2022 ob 20. uri, Glavni trg 6, Novo mesto (knjigarna Goga)&nbsp;<br>Predavatelj: <b>Klemen Mihalič</b>\n\nVabimo vas na odprtje pregledne razstave jamskih in jamarskih fotografij Jamarskega kluba Novo mesto in predavanje o zadnjih raziskavah Skalarjevega brezna na Kaninu. Na dvajsetih panojih na Glavnem trgu v Novem mestu si boste lahko ogledali fotografije klubskih fotografov Marka Pršine in Tomaža Grdina. Sledilo bo predavanje o zadnjih raziskavah v Skalarjevem breznu, ki ga bo vodil eden od treh koordinatorjev zadnjih raziskav Klemen Mihalič.\n\nOdprtje razstave bo 16. septembra ob 19. uri na Glavnem trgu v Novem mestu. Voden ogled fotografij bo trajal do 20. ure, potem bo v knjigarni Goga (Glavni trg 6) sledilo predavanje o Skalarjevem breznu.\n\nFotografije, s katerimi bosta avtorja predstavila zadnjo dekado delovanja kluba, bodo predstavljene na panojih v centru mesta na Glavnem trgu, obiskovalci pa si bodo lahko s pomočjo 3D očal ogledali 3D model najgloblje dolenjske jame Čaganka. Razstava in predavanje potekata v sklopu obeležitve 60 let delovanja Jamarskega kluba Novo mesto. Ta je, brez pretiranega (samo)hvaljenja, od majhnega regionalnega kluba prerasel najprej v gonilo dolenjskega jamarstva, danes pa je tako glede jamarskih dosežkov na Dolenjskem in še posebej tudi na Kaninu, kot tudi dejavnosti njegovih članov v Jamarski zvezi Slovenije in Jamarski reševalni službi ter v raziskovanju najglobljih jam eden izmed vodilnih jamarskih klubov v Sloveniji.\n\nVeseli bomo vašega obiska ...<br><br>\n\n<a href=\"https://jknm.s3.eu-central-1.amazonaws.com/jk-novo-mesto-60-let-fotografska-razstava-in-predavanje-14-09-2022/60_let.pdf\" target=\"_blank\">Uvodni plakat</a>\n\n![Spust s svetlobo. Foto Marko Pršina](https://jknm-novice.s3.eu-central-003.backblazeb2.com/jk-novo-mesto-60-let-fotografska-razstava-in-predavanje-14-09-2022/20210625_003.jpg)\n\n### Marko Pršina (1962)\n\nMarko Pršina se je z jamarstvom začel ukvarjati leta 1983, fotoaparat je njegov spremljevalec skoraj na vseh akcijah. V svoji jamarski karieri je bil tudi jamar demonstrator in reševalec. Zaposlen je na Zavodu za varstvo kulturne dediščine Slovenije, Območna enota Novo mesto.\n\nLeta 2003 je za fotografijo kapljice, odbite s kapnika, posneto v Kostanjeviški jami prejel nagrado angleške revije Geographical Magazin. Fotografija je objavljena tudi v izjemni monografiji\n\nKostanjeviške jame (2002), v kateri je bil Pršina avtor fotografij. Prav tako je prejel več nagrad Fotografske zveze Slovenije.\n\nS svojim delom daje poseben pečat publikaciji Dolenjski kras, letošnja izdaja ob 60. letnici JK Novo mesto bo že osma. Sodeloval je že pri drugi številki (1987), takrat še s pretipkavanjem besedil, od tretje številke naprej pa je oblikovanje in tehnično urejanje publikacije v njegovih rokah in to na način, da se dobesedno presega iz številke v številko. Dolenjski kras ni zgolj zbornik o jamarskih dogodivščinah, ampak izjemno resna publikacija z odličnimi fotografijami in vrhunskim oblikovanjem. »Digitalna fotografija ima ogromno prednosti tudi pri jamarski in jamski fotografiji. Nekoč si si ustvaril podobo fotografije v jami in fotografiral, vendar v bliskih flešev nisi mogel zaznati celotne na film zajete podobe. V glavi si imel le latentno (neobstoječo) fotografijo. Tako si več dni do razvitja filmov trepetal in upal na dober rezultat. Danes pa med fotografiranjem pogledaš na zaslon, korigiraš in popraviš, še enkrat fotografiraš, in imaš rezultat takoj v svojih rokah,« pravi Marko Pršina.\n\n![Spust pod svetlobo. Foto Tomaž Grdin](https://jknm-novice.s3.eu-central-003.backblazeb2.com/jk-novo-mesto-60-let-fotografska-razstava-in-predavanje-14-09-2022/jknm_02.jpg)\n\n### Tomaž Grdin (1980)\n\nTomaž Grdin se je z jamarstvom začel ukvarjati zaradi fotografije. Na povabilo članov JK Novo mesto je septembra 2009 fotografiral Astino jamo, za njo Kaščico, potem pa se je vpisal v začetni jamarski tečaj. Ima samostojno podjetje (Studio enota – vizualne komunikacije Tomaž Grdin s.p.), njegova dejavnost pa so fotografske, video in grafične storitve ter oblikovanje. Je jamar reševalec in aktivni član Jamarske reševalne služber.\n\nGrdin je avtor različnih korporativnih filmov in glasbenih spotov, kot na primer Čar neznanega (2. mesto na speleo filmskem festivalu Karlovac, 2014), spot za skupino Dan D in film Skalar 2018, v katerem je prikazal jamarsko reševalno vajo iz največje globine do sedaj. V filmu Lights on pa govori o pionirskem fotoskeniranju jam in tudi prikaže 3 D posnetek najgloblje dolenjske jame Čaganka.\n\nNjegovo delo je vedno kombinacija videa in fotografije ter sodobnega pristopa fotogrametrije v jamah, ob tem pa je eden prvih jamarjev v Sloveniji, ki je začel meriti jame s sodobnim sistemom kombinacije laserskega merilca razdalje, naklona in smeri s pametnim telefonom in aplikacijo.\n\n<b>Dodatek</b>: <a href=\"https://jknm.s3.eu-central-1.amazonaws.com/jk-novo-mesto-60-let-fotografska-razstava-in-predavanje-14-09-2022/grdin_razstava.jpg\" target=\"_blank\">postavitev razstave pred Rotovžem na Glavnem trgu v Novem mestu</a>.\n\nO dogodku je pisal tudi <a href=\"https://www.dolenjskilist.si/2022/09/28/266313/novice/dolenjska/60_Jamarskega_kluba_Novo\" target=\"_blank\">Dolenjski list</a>,&nbsp; prispevek o klubu pa so pripravili tudi <a href=\"https://www.youtube.com/watch?v=BIQPlHyrvNk&amp;t=407s&amp;ab_channel=Va%C5%A1Kanal\" target=\"_blank\">na Vašem kanalu</a>."
  },
  {
    "id": 588,
    "markdown": "# STOP smetem in metanju odpadkov v jame\n\nČlani Jamarskega kluba Novo mesto in JK Krka smo v soboto, 22. oktobra 2022, v okviru projekta STOP smetem, ki ga vodi občina Kočevje s partnerjema Javno komunalno podjetje Kočevje d.o.o. in Gozdarskim društvom Medved, očistili tri jame - 14 metrov globoko in 78 metrov dolgo <b>Jamo 2 na Koflu pri Mahovniku</b> (kat. št. 2930), <b>Brezno pri gozdarski koči</b> (globina 38 m, dolžina 72 m, kat. št. 9553) in <b>Jamo nad Rosnbrunnom</b> (globina 31 m, dolžina 41 m, kat. št. 2872). Okoli slednje smo v sklopu projekta postavili tudi leseno ograjo. Vse tri jame se nahajajo na Stojni, hribu in planoti južno od oziroma nad Kočevjem. V akciji je sodelovala 14 članov JK Novo mesto in štirje iz JK Krka, iz vseh treh jam pa smo iznesli in kasneje na Komunali Kočevje odložili 920 kg mešanih komunalnih odpadkov in nekaj odpadnega železa.\n\n![Sredi temne noči ...](https://jknm-novice.s3.eu-central-003.backblazeb2.com/stop-smetem-in-metanju-odpadkov-v-jame-02-11-2022/1.jpg)\n\nNa prvi pogled je bila to rutinska čistilna akcija, z jamarskega vidika pa je bila zanimiva zaradi različnih tehnik dviganja odpadkov in tudi (za vešče motorne žage in enostavnih tesarskih del) ) enostavnosti izdelave ograje okoli jame. Seveda ni smiselno ograditi vseh brezen v Sloveniji, večje vhode jam v bližini naselij pa bi vendarle bilo vredno ograditi. Je to tudi ukrep, ki bo mogoče kakšnega brezvestnega onesnaževalca odvrnil od tega, da bi smeti odvrgel v jamo. Kar je tudi eden ciljev projekta Stop smetem. To pa je, da bodo aktivnosti projekta posledično dvignile kakovost življenja, na kratki rok urediti lokacije (ne le jame, ampak tudi ostale), na daljši rok pa želijo s promocijsko kampanjo vplivati na zavest in kulturo obnašanja glede odpadkov. Ustvarjanja, odlaganja in tudi nevestnega odmetavanja.\n\n<b>Jama 2 na Koflu</b> leži v neposredni bližini hiš vasi Zgornji konec (150 m) na levi strani Rinže, očistila pa sta jo Tanja Rukše in Borivoj Ladišič. Tri vreče smeti in kovinsko posodo sta ročno z vrvjo izvlekla iz jame. V jami na srečo ni bilo veliko odpadkov, naj pa bi jih bilo bistveno več v preteklosti. Vsaj po pripovedovanju domačinov so jih pred leti že sami odstranili.\n\n![Borivoj: Kdo za hudiča meče smeti v take majhne luknjice ... Jama 2 na Koflu.](https://jknm-novice.s3.eu-central-003.backblazeb2.com/stop-smetem-in-metanju-odpadkov-v-jame-02-11-2022/2.jpg)\n\n![Tanja: Če ne bi domačini že sami očistili jamo, bi bil tale kup malo večji.](https://jknm-novice.s3.eu-central-003.backblazeb2.com/stop-smetem-in-metanju-odpadkov-v-jame-02-11-2022/3.jpg)\n\n<b>V Breznu pri gozdarski koči</b> je bilo na globini 35 metrov več odpadkov, ki so jih tamkaj odložili predvsem obiskovalci koče. Nešteto pločevink piva, nekaj razbitih steklenic, ogromno plastičnih krožnikov in kozarcev, plastenk, polomljena lopata za sneg, stara manjša peč - vse to je bilo med hlodi in vejevjem, tako da je bilo čiščenje še posebej zahtevno. Mateja Kopina, Damijan Šinigoj in Marko Majhen so iz brezna prinesli tri transportne vreče stisnjenih odpadkov. Tak način čiščenja in iznos je mogoč za jame, v katerih so manjše količine odpadkov. Že ob nekoliko večji količini pa se je tudi samega dviga potrebno lotiti količini primerno, saj so imeli z zelo velikimi in tudi težkimi vrečami ob plezanju kar nekaj težav.\n\n![Velik in lep vhod sredi gozda. Listje in romantika. Brezno pri gozdarski koči.](https://jknm-novice.s3.eu-central-003.backblazeb2.com/stop-smetem-in-metanju-odpadkov-v-jame-02-11-2022/4.jpg)\n\n![Kdo za vraga je tukaj izgubil škorenj?](https://jknm-novice.s3.eu-central-003.backblazeb2.com/stop-smetem-in-metanju-odpadkov-v-jame-02-11-2022/5.jpg)\n\n![Tega nisem prinesel noter, ampak bom odnesel ven. Šini.](https://jknm-novice.s3.eu-central-003.backblazeb2.com/stop-smetem-in-metanju-odpadkov-v-jame-02-11-2022/6.jpg)\n\n![Transport smeti iz jame v jamarskih transportkah. Mateja: Šini, kaj za vraga si moral narediti še ta vozel ...](https://jknm-novice.s3.eu-central-003.backblazeb2.com/stop-smetem-in-metanju-odpadkov-v-jame-02-11-2022/7.jpg)\n\nV preteklosti smo jamarji JK Novo mestu uporabljali traktorski vitel, vrvne škripce za dvigovanje z vrvjo s pomočjo reševalnih tehnik, tudi elektromotorni vitel, kot absolutno najboljši in najprimernejši za dvigovanje tudi zelo velikih količin odpadkov pa se je izkazalo dvigalo (Hiab) in na njegovi teleskopski roki nameščen škripec z vitlom. Ta način smo prvič uporabili za čiščenje ponorne jame Mišnica avgusta 2015 in ga odtlej redno uporabljamo ob vsakem večjem čiščenju jam. Danes smo v Sloveniji verjetno med najbolj učinkovitimi čistilci, sposobni odstraniti tudi zelo velike količine odpadkov. Takrat smo na idejo o tem načinu prišli skupaj s krajani Vrbovca, ki so bili glavni pobudniki čiščenja Mišnice in krajana Boštjana Jarca (krovstvo, kleparstvo), ki je od takrat pri vseh večjih čiščenjih naš stalni sodelavec. Seveda, če je le mogoče priti s kamionom blizu vhoda v jamo in je uporaba smiselna glede ocenjene količine odpadkov.\n\n![Čiščenje vhoda pred začetkom del. Jama nad Rosenbrunom.](https://jknm-novice.s3.eu-central-003.backblazeb2.com/stop-smetem-in-metanju-odpadkov-v-jame-02-11-2022/8.jpg)\n\nZa čistilne akcije in dviganje manjših količin odpadkov pa smo v klubu nabavili električni vitel. Ob njegovi prvi uporabi smo se srečali s kar nekaj težavami. Kot prvo ga je potrebno postaviti v horizontalen položaj in čim bolj fiksno, kar je s pomočjo dveh jeklenic relativno težko. Drugo pa je nosilnost. Očitno smo bili, tudi zato, ker smo navajeni dvigovati sode s pomočjo hiaba, nekoliko prezahtevni. Po tehničnih karakteristikah naj bi bilo z vitlom mogoče dvigovati bremena do teže 200 kg, vendar je to mogoče le ob idealnih pogojih namestitve vitla, pa še takrat težko, ker ima vitel varovalo, ki prepreči preobremenitev.\n\n![Zaradi pretežkega bremena se je pletenica nepravilno navijala in preskakovala, tako da je bilo potrebno sneti vitel in vse spraviti v red.](https://jknm-novice.s3.eu-central-003.backblazeb2.com/stop-smetem-in-metanju-odpadkov-v-jame-02-11-2022/9.jpg)\n\nPo prvih težavah smo začeli sode nalagati nekoliko manj in je dvigalo zmoglo, težavo pa je predstavljalo navijanje pletenice na boben (tudi zaradi dinamično obešenega dvigala). To smo potem morali ročno usmerjati. Smo pa že pred začetkom del za lažjo manipulacijo z vitlom nad vhod postavili oder iz plohov in ga zavarovali z leseno ograjo, tako da smo imeli ves čas neposreden dostop do vitla. Brez odra ne bi mogli rešiti vseh težav.\n\n![Snemanje vitla.](https://jknm-novice.s3.eu-central-003.backblazeb2.com/stop-smetem-in-metanju-odpadkov-v-jame-02-11-2022/10.jpg)\n\n![Malo manj nalagajte, pa bo šlo ...](https://jknm-novice.s3.eu-central-003.backblazeb2.com/stop-smetem-in-metanju-odpadkov-v-jame-02-11-2022/11.jpg)\n\n![Pogled na delovišče 40 metrov nižje.](https://jknm-novice.s3.eu-central-003.backblazeb2.com/stop-smetem-in-metanju-odpadkov-v-jame-02-11-2022/12.jpg)\n\n![Jama očiščena, gremo ven.](https://jknm-novice.s3.eu-central-003.backblazeb2.com/stop-smetem-in-metanju-odpadkov-v-jame-02-11-2022/13.jpg)\n\nNa dnu vhodnega brezna <b>Jame nad Rosnbrunnom</b> so bili odpadki deloma zasuti, tako da jih je bilo treba odkopavati. Smo pa po \"stari navadi\" jamo tako dobro očistili, da se je odprlo nadaljevanje in jo poglobili za dobrih 8 metrov. V jami so bili Andrej Jaklič, Zvonka Janežič, Mitja Remih in Tanja ter Miha Rukše. Ostali smo manipulirali z dvigalom in praznili sode v tovorno prikolico, s katero smo potem s terenskim vozilom po gozdni poti odpadke prepeljali do ceste in tam postavljenega&nbsp;kontejnerja.\n\n![Brez predsednika kluba Zdravca (v sredini) delo ne bi teklo tako kot je, pa tudi smeti bi brez njegovega Landroverja težko spravili v dolino.](https://jknm-novice.s3.eu-central-003.backblazeb2.com/stop-smetem-in-metanju-odpadkov-v-jame-02-11-2022/14.jpg)\n\n![Če si poškoduješ roko, lahko še vedno pišeš zapisnik. Jani.](https://jknm-novice.s3.eu-central-003.backblazeb2.com/stop-smetem-in-metanju-odpadkov-v-jame-02-11-2022/15.jpg)\n\n![Naša četica koraka, strumno in pogumno ... Mateja in Zvonka.](https://jknm-novice.s3.eu-central-003.backblazeb2.com/stop-smetem-in-metanju-odpadkov-v-jame-02-11-2022/16.jpg)\n\n![Jurčku bomo pomagali, hišico zgraditi ... Marko.](https://jknm-novice.s3.eu-central-003.backblazeb2.com/stop-smetem-in-metanju-odpadkov-v-jame-02-11-2022/17.jpg)\n\n![Z ograjo je šlo nekaj časa bolj počasi, potem pa je Polde vzel motorko v roke in je bila postavljena tik tak.](https://jknm-novice.s3.eu-central-003.backblazeb2.com/stop-smetem-in-metanju-odpadkov-v-jame-02-11-2022/18.jpg)\n\n![Ograja je postavljena.](https://jknm-novice.s3.eu-central-003.backblazeb2.com/stop-smetem-in-metanju-odpadkov-v-jame-02-11-2022/19.jpg)\n\nPri sami izdelavi ograje okoli jame so se posebej izkazali člani JK Krka (Leopold Bregar, Mitja Kozinc, Jani Perovšek in Saša Senica), že kar pregovorno pa je na večjih akcijah našega kluba najboljša malica ali kosilo. Včasih smo pekli klobase in podobne dobrote, od kar pa za hrano poskrbi Toni Prijatelj, je hrana tako vrhunska, da je ni mogoče prehvaliti. Toni in Tomaž Lavrih – Beli sta v velikem litoželeznem kotlu pripeljala golaž s krompirjem, ki ga je skuhal Toni, za vegetarijance pa je z gobovim golažem poskrbela njegova mama.\n\n![Kazen za zamudnike. Dominik.](https://jknm-novice.s3.eu-central-003.backblazeb2.com/stop-smetem-in-metanju-odpadkov-v-jame-02-11-2022/20.jpg)\n\n![Toni in Beli Tanji: Takega golaža še tvoj Miha ne skuha.](https://jknm-novice.s3.eu-central-003.backblazeb2.com/stop-smetem-in-metanju-odpadkov-v-jame-02-11-2022/21.jpg)\n\n![Brez komentarja. Odlično.](https://jknm-novice.s3.eu-central-003.backblazeb2.com/stop-smetem-in-metanju-odpadkov-v-jame-02-11-2022/22.jpg)\n\nJamarili, čistili, delali, organizirali in jedli: Zdravko Bučar, Tomaž Bukovec, Andrej Jaklič, Zvonka Janežič, Davor Kacin, Mateja Kopina, Tomaž Lavrih, Marko Majhen, Marko Pršina, Toni Prijatelj, Mitja Remih, Miha Rukše, Tanja Rukše, Damijan Šinigoj, Dominik Zagorc, Borivoj Ladišić (vsi JKNM) in Leopold Bregar, Mitja Kozinc, Jani Perovšek in Saša Senica (vsi JK Krka)."
  },
  {
    "id": 606,
    "markdown": "# Naša naravna dediščina\n\nV Dolenjskem listu, osrednjem regionalnem časniku, ki pokriva Dolenjsko, Belo krajino, Posavje in tudi\n  kočevsko-ribniško območje, so leta 2001 uvedli rubriko Naša naravna dediščina. V njej so številni pisci na strokoven,\n  a tudi zanimiv in poljuden način v sliki in besedi opisovali naravne vrednote in zanimivosti s tega našega dolenjskega\n  konca Slovenije. V Dolenjskem listu so prispevki izhajali vsakih 14 dni in v dvaindvajsetih letih se jih je nabralo\n  skoraj 600. Gonilna sila oziroma motor rubrike je bil naš član Andrej Hudoklin, univ. dipl. biolog, sicer\n  naravovarstveni svetnik na Zavodu RS za varstvo narave, Območna enota Novo mesto (ZRSVN). Skrbništvo nad rubriko pri\n  Dolenjskemu listu pa je bila naloga Igorja Vidmarja. Daleč&nbsp;Največ prispevkov je v tem času napisal prav Andrej,\n  ki pa je k pisanju pritegnil še sodelavce in druge avtorje (skupaj 17). Pisci so v teh letih širili naša vedenja o\n  naravi, naravnih vrednotah, ekologiji, onesnaženju in še čem ...\n\nOb 40 letnici organiziranega varstva narave na Dolenjskem in ob 20 letnici delovanja novomeške enote ZRSVN so se\n  odločili, da ob že tako pestrem in plodovitem izdajanju poljudnih in strokovnih publikacij natisnejo še zbornik z\n  naslovom iz istoimenske rubrike v Dolenjskem listu. Ta prinaša pretehtan izbor 230 člankov iz nabora geološke,\n  geomorfološke površinske in podzemeljske, hidrološke, botanične, zoološke, ekosistemske in drevesne naravne dediščine.\n  Občasno so med njih vtkali predstavitev nekaterih projektov ali aktualnih naravovarstvenih vsebin in\n  problemov\n\n![](https://jknm-novice.s3.eu-central-003.backblazeb2.com/nasa-naravna-dediscina-09-12-2023/vabilo_small_1200x808.jpg)\n\nPoljudna besedila v zborniku na skoraj 300 straneh krasijo dve ilustraciji in skrbno izbrane fotografije, ki jih jeza\n  ta namen podarilo kar 48 avtorjev. Če se ozremo samo na poglavja geološke in geomorfološke naravne vrednote ter kraški\n  svet zaznamo izrazit fotografski prispevek članov našega kluba. Poleg Hudoklina so jih prispevali še Marko Pršina,\n  Tomaž Grdin, Jože Tomšič, Tomaž Bukovec in Mitja Remih. Zbornik so natisnili v 1500 izvodih, dobite ga na sedežu\n  novomeške enote, na voljo pa bo tudi v elektronski obliki.\n\n![Z leve Barbara Kink, Andrej Hudoklin in Teo Hrvoje Oršanič.](https://jknm-novice.s3.eu-central-003.backblazeb2.com/nasa-naravna-dediscina-09-12-2023/1.jpg)\n\nPredstavitev zbornika je pred številčno publiko potekala v četrtek, 7. decembra 2023 v Knjižnici Mirana Jarca v Novem\n  mestu. Prisotne je pozdravil mag. Hrvoje Teo Oršanič, direktor ZRSVN, o sodelovanju med Dolenjskim listom in zavodom\n  je spregovoril novinar Igor Vidmar, program je povezovala vodja novomeške enote ZRSVN Barbara Kink, z glasbenim\n  programom pa je navdušil godalni trio Glasbene šole Mirana Jarca Novo mesto. Andrej pa se je z projekcijo na kratko\n  sprehodil skozi poudarke skupnega naravovarstvenega dela v teh 22 letih.\n\n![Igor Vidmar, skrbnik rubrike pri Dolenjskem listu med nagovorom.](https://jknm-novice.s3.eu-central-003.backblazeb2.com/nasa-naravna-dediscina-09-12-2023/2.jpg)\n\n![Zbornik je (tudi) plod dobrega sodelovanja.](https://jknm-novice.s3.eu-central-003.backblazeb2.com/nasa-naravna-dediscina-09-12-2023/3.jpg)\n\n![Godalni trio: Vivaldijeva Pomlad in Brahmsov Madžarski ples.](https://jknm-novice.s3.eu-central-003.backblazeb2.com/nasa-naravna-dediscina-09-12-2023/4.jpg)\n\n![Zbrana publika med Andrejevo predstavitvijo.](https://jknm-novice.s3.eu-central-003.backblazeb2.com/nasa-naravna-dediscina-09-12-2023/5.jpg)\n\nZa svoje strokovno delo in izjemno prizadevanje k varstvu narave so vsi ustvarjalci prejeli bučen aplavz, novomeški\n  jamarji pa smo lahko ponosni, da smo bili (in bomo še naprej) del te plemenite in uspešne zgodbe. Izjemna udeležba na\n  prireditvi je trdna opora, da je treba s tovrstnimi prizadevanji za varstvo narave in okolja nadaljevati z enakim, če\n  ne že s pospešenim tempom. V igri ni samo obstoj narave, ta bo preživela. Za človeštvo gre!\n\n![Pionirji varstva naravne in kulturne dediščine na Dolenjskem: Borut Križ, Jovo Grobovšek, Mira Ivanovič, Marjan\n    Ravbar, Danilo Breščak in Andrej Hudoklin. Med njimi Barbara Kink in Teo Hrvoje Oršanič.](https://jknm-novice.s3.eu-central-003.backblazeb2.com/nasa-naravna-dediscina-09-12-2023/6.jpg)\n\nAndrej in ekipa, hvala za opravljeno delo!\n\nFotografije Tomaž Grdin."
  },
  {
    "id": 589,
    "markdown": "# JKNM praznuje 60 let\n\nVljudno vas vabimo na praznovanje 60 letnice ustanovitve našega kluba. Generacijsko srečanje jamarjev bo\n\n### v petek, 11. novembra 2022, ob 18. uri v gostišču Loka v Novem mestu.\n\nNa slavnostni seji bomo pregledali plodno obdobje jamarskega udejstvovanja v zadnjih petih letih.&nbsp;Zvočno in slikovno kuliso bosta tvorila glasbena spremljava na tolkalih in  projekcija fotografskih utrinkov  iz tega obdobja.\n\nCelotno \"petletko\" smo predstavili tudi v novi številki zbornika Dolenjski kras 8, ki ga bomo razdelili na slavnostni seji.\n\n<a href=\"https://jknm.s3.eu-central-1.amazonaws.com/jknm-praznuje-60-let-04-11-2022/vabilo_60_let_jknm.pdf\" target=\"_blank\">Vabilo</a>\n\nPredstavitev JKNM, ki jo je ob odprtju naše fotografske razstave pripravil Vaš kanal je viden <a href=\"https://www.youtube.com/watch?v=BIQPlHyrvNk&amp;t=407s&amp;ab_channel=Va%C5%A1Kanal\" target=\"_blank\">na YouTubu</a>.\n\n![](https://jknm-novice.s3.eu-central-003.backblazeb2.com/jknm-praznuje-60-let-04-11-2022/vabilo_60_let_jknm.jpg)"
  },
  {
    "id": 601,
    "markdown": "# Luknja v Mrzlih dolinah\n\nMed jamarsko debato je Borivoj omenil, da je pod Srnskim vrhom nad Sotesko čisto blizu ceste ena gmota kamenja, nad njim plitva stena in v njej manjša luknja ... Okolica kakor da je morda zaminirana, vidni so ostanki sveč ... Sva šla najprej s sinom Luko pogledat in se odločila, da pokličeva pomoč. Majh in Bošti sta se takoj odzvala!\n\n![Črnina je vabila ...](https://jknm-novice.s3.eu-central-003.backblazeb2.com/luknja-v-mrzlih-dolinah-14-07-2023/dscn1280.jpg)\n\n![Le kaj je za to ožino?](https://jknm-novice.s3.eu-central-003.backblazeb2.com/luknja-v-mrzlih-dolinah-14-07-2023/dscn1285.jpg)\n\nPlitva vrtača nad Mrzlimi dolinami je od ceste oddaljena 30 m in do nje se da s traktorjem in prikolico relativno enostavno priti. Uganili ste. Pregledovanje terena okoli vrtače in v njej je potrdilo prvotno domnevo, da so tu (najbrž Soteščani) odlagali smeti. Na prvi pogled jih ni veliko, če pa malo pobrskaš, jih kaj hitro najdeš. Vse živo, morda še največ konzerv za doručak.&nbsp;Žal so med njimi celo ribje konzerve z datumom pakiranja v tem tisočletju. Težko je verjeti, a je res. No, pa dva tulca od nabojev sem našel ...\n\nV kotu vrtače je pod manjšim spodmolom zevala odprtina 20 x 40 cm in za njo je odmevala kamrica. Smo jo nameravali razširiti, a je Bošti pogruntal, da je pod njo še ena. Večja!\n\n![He, he, našel sem večjo luknjo!](https://jknm-novice.s3.eu-central-003.backblazeb2.com/luknja-v-mrzlih-dolinah-14-07-2023/20230714_001.jpg)\n\nZ Majhom sta odstranila nekaj kamnov, pa kovinsko vedro, pa spet nekaj kamnov, pa vrečo od gnojila, pa spet nekaj kamnov ... in Majh je kmalu izginil v notranjost.\n\n![Od Majha je ostala samo glava s čelado.](https://jknm-novice.s3.eu-central-003.backblazeb2.com/luknja-v-mrzlih-dolinah-14-07-2023/20230714_003.jpg)\n\nDa je notri suha, da je široka okoli 2 m, dolga ok. 4 m, da se sluti nadaljevanje, a vse zametano. Prepiha ni - je dejal. Premalo za registracijo. Tudi prav!\n\n![Kamrica od znotraj.](https://jknm-novice.s3.eu-central-003.backblazeb2.com/luknja-v-mrzlih-dolinah-14-07-2023/20230714_005.jpg)\n\n![Pogled od znotraj navzven.](https://jknm-novice.s3.eu-central-003.backblazeb2.com/luknja-v-mrzlih-dolinah-14-07-2023/20230714_007.jpg)\n\nSmo pospravili opremo in odpujsali še malo naokoli, ker je teren res poln lukenj in lidarce kar vabijo. Ni kaj, bomo morda naslednjič imeli kaj več sreče. In ja, Boštjan je vse smeti pobral v vrečo in jih odnesel v kontejner v dolino. Tako se dela!\n\nLuknjarili smo Boštjan Kuhelj, Marko Majhen in Marko Pršina.<br>Fotografije Borivoj Ladišić, Marko Majhen in Marko Pršina."
  },
  {
    "id": 602,
    "markdown": "# Kanin 2023 - moker tabor\n\nTradicionalno se prvi teden v avgustu odpravimo na Kanin, meko slovenskega in evropskega jamarstva. Tudi letošnje leto ni bilo izjema. Zaradi odsotnosti Klemna - vodje taborov zadnjih let - smo bili primorani drugi zagristi v organizacijo. Kako nam je uspelo, bo najbolje povprašati udeležence same, vsekakor pa je bilo unikatno, neponovljivo in ... mokro.\n\nKer smo jamarji sorodni vsakdanjim ljudem, se kdaj pa kdaj tudi mi razvadimo. Ena od stvari, ki nam v zadnjih letih omogoča kvalitetnejše bivanje, raziskovanja in napredovanja v globine, je helikopterski prevoz opreme v bližino našega bivaka. Nekaj tednov pred napovedanim prevozom smo v klubskih prostorih veselo pakirali jamarsko opremo, opremo za napredovanje v jami, hrano, pijačo, jeklenko s plinom, drva ... Med vsemi paketi pa je najbolj izstopala temnozelena kovinska samokolnica. Jah, vem, verjetno se vsakdo, ki ne pozna nekajletne štorije o tem sedaj sprašuje, kaj za vraga početi s to zeleno zverjo 2000 m nad morjem. Vsega vam ne zaupamo, povemo le to, da smo za krstnega botra zelene pošasti izbrali Miho, ki se je zavezal, da jo bo uporabljal vsak dan, da ne bo dolgčas tako njemu kot njej.\n\nKer pa stvari ne potekajo vedno po začrtanem planu, smo bili poleg helikopterskega prevoza prikrajšani tudi za kar nekaj udeležencev tabora. Kot prvi je bil najbolj pogrešan predsednik našega kluba Zdravko. Ker ni dobil zdravniškega potrdila za obisk visokogorja, je bilo že ob prihodu v bivak opaziti našo raztresenost ob razgrinjanju lani kupljene cerade, ki nam služi kot streha. Zdravko ima postavitev v mezincu, nas pa je bilo osem in smo ob pogledu na nesrečno streho bolj ali manj opazovali drug drugega, kako se praskamo po čelu. Poleg Zdravca smo od izkušene garde pogrešali tudi Toma in Andreja.\n\nOdštevali smo dneve do začetka tabora, žal pa tudi beležili tiste, ki so morali svoj prihod odpovedati tik pred zdajci. Pa vendar se je tabor zgodil in tudi uspešno zaključil. Kako smo teden dni preživeli v naravi bomo v spominu ohranili udeleženci sami, lahko pa nas pocukate za rokav in vam zaupamo najzanimivejše dogodke.\n\nV nadaljevanju se lahko sprehodite skozi foto arhiv in kratek zapis dogajanja po dnevih ter nekaj statistike.\n\n<b>četrtek, 27. julij</b><br>Urbi, Maja in Robi znesejo vso robo (razen samokolnice), ki je bila namenjena za helikopterski prevoz iz A postaje do koče Petra Skalarja.\n\n<b>petek, 28. julij</b><br>Urbi in Maja odneseta prva paketa od koče do našega spodmola. Do koče prideta Neven in Mič. Potrpin, Urbi, Neven in Mič odstranijo poškodovano pločevino na strehi koče in namestijo drugo. Alenka in Robi kuhata.\n\n<b>sobota, 29. julij</b><br>Urbi, Maja, Neven, Potrpin, Alenka in Mič odnesejo robo od koče do spodmola in se vrnejo do koče. Med tem pridejo na Kanin Tanja, Miha, Maxinne in Bošti. Otovorijo se kot mule. Med drugim nosijo samokolnico z ogljem in dvema platojema ter sodček z Mihatovo in Tanjino opremo. Sreča jih Anže Oblak in zagrabi oba platoja. Neven, Urbi in Mič se otovorjeni vračajo proti spodmolu. Mič počaka ekipo s samokolnico in jo pomaga prinesti do spodmola. Postavili bivak. Miha začel kopati v spodmolu. Neven zakuril in pripravil žerjavico, ki jo je pogasil dež. Mesnine je Maxinne spekla na ponvi v bivaku.\n\n<b>nedelja, 30. julij</b><br>Urbi in Neven zaradi obveznosti kreneta peš do B postaje in domov. Miha, Bošti in Mič grejo na dno Podgurke (-450) in razopremijo jamo do -250 m. Tam pustijo vso opremo za prihodnje akcije. Maxinne in Tanja gresta v Podgurko na -250 m in eno uro čakata zaman dečke, katerih akcija je trajala 12 ur. Punci v bivaku v skrbeh vse do polnoči, ko zagledata tri prihajajoče lučke.\n\n<b>ponedeljek, 31. julij<br></b>Miha koplje v bivaku, sušili mokre sode, Bošti očistil kanister za vodo in popravil pipico. Maxinne, Bošti in Mič naredili terensko akcijo, Tanja med tem vsem pospravila in zložila opremo.\n\n<b>torek, 01. avgust<br></b>Maxinne gre zjutraj v dolino do B postaje, Anži prihaja v tabor. Oba je ujel dež. Anži krene še do koče (med potjo ostane brez pohodne palice, katera mu pade v brezno ob poti), kamor odnese reducirko za dimnik novega štedilnika. Bošti in Mič gresta v Podgurko (pred jamo začne deževati), opremita na dveh mestih v novih delih in znosita 150 m vrvi do delovišča. Mokra iz jame, saj je kar curljalo. Padati nehalo ravno za čas vrnitve od vhoda Podgurke do spodmola, nato zopet uscalo iz neba. Tanja in Miha sta hotela v Azelejo, vendar zaradi padavin ostala v bivaku in seveda kopala. Zvečer imeli disco žur ob jasnem in z luno obsijanem nebu. Čez dan nas obišče šest Ljubljančanov iz sosednega tabora.\n\n<b>sreda, 02. avgust<br></b>Tanja, Miha in Anži šli v Podgurko opremljat nove dele. Obeta v treh smereh. Bošti in Mič gresta do koče in se med potjo spustita v brezno, v katero je dan pred tem Anžiju padla pohodna palica. Naredita tudi terensko akcijo. V koči se sprašujejo, ali bomo zaradi slabe napovedi zapustili bivak in se jim pridružili.\n\n<b>četrtek, 03. avgust<br></b>Anži, Bošti in Mič v Podgurko opremljat in merit nove dele. Ustavil nas je preozek meander, potrebno bo širiti, vendar obeta. Preseneti nas vedno močnejši zvok prihajajoče vode. Zaradi razmer nismo mogli izmeriti vseh novih delov. V jami teklo kot še nikoli do zdaj. Stežka prišli iz jame, saj smo morali na več mestih plezati po slapu. Miha in Tanja zaradi slabega vremena ostaneta v bivaku in kopljeta, urejala potko pod kapom cerade, urejala odvodnjavanje iz bivaka. Čez dan obisk Reharja z druščino iz Kopra, Kranja in Ajdovščine. Večerni žur prekinila povešena cerada. Potrebno bo dodati še eno jeklenico.\n\n<b>petek, 04. avgust<br></b>Dež ne preneha. Zaradi slabe napovedi odločili pospraviti bivak. Pospravili vse, razen cerade, saj bi mokra postala plesniva. Ob 18:05 zapustili bivak, ob 21-ih v Bovcu na večerji. Zaradi utrujenosti odločili prespati v jamarski sobi v gasilnem domu. Anži, Bošti in Mič domov krenili naslednji dan, Tanja in Miha še ostala v dolini reke Soče.\n\n<b>Fotogalerija</b>\n\n![Neven prvič nad 2000 m, žal se je videlo le 10 m daleč.](https://jknm-novice.s3.eu-central-003.backblazeb2.com/kanin-2023-moker-tabor-13-08-2023/20230728_001.jpg)\n\n![Otovorjene \"mule\".](https://jknm-novice.s3.eu-central-003.backblazeb2.com/kanin-2023-moker-tabor-13-08-2023/20230729_002.jpg)\n\n![Še daleč do našega spodmola v dolu.](https://jknm-novice.s3.eu-central-003.backblazeb2.com/kanin-2023-moker-tabor-13-08-2023/20230729_003.jpg)\n\n![Po postavitvi bivaka je sledil dvig zastave našega sponzorja.](https://jknm-novice.s3.eu-central-003.backblazeb2.com/kanin-2023-moker-tabor-13-08-2023/20230729_004.jpg)\n\n![Včasih smo samo sedeli.](https://jknm-novice.s3.eu-central-003.backblazeb2.com/kanin-2023-moker-tabor-13-08-2023/20230730_005.jpg)\n\n![Pred vhodom v Podgurko smo ujeli signal in se javili domačim.](https://jknm-novice.s3.eu-central-003.backblazeb2.com/kanin-2023-moker-tabor-13-08-2023/20230730_006.jpg)\n\n![Punci smuknili v jamo takoj za dečki.](https://jknm-novice.s3.eu-central-003.backblazeb2.com/kanin-2023-moker-tabor-13-08-2023/20230730_007.jpg)\n\n![Večerja v pripravi.](https://jknm-novice.s3.eu-central-003.backblazeb2.com/kanin-2023-moker-tabor-13-08-2023/20230731_008.jpg)\n\n![Samokolnica počiva, helidrom se  širi ...](https://jknm-novice.s3.eu-central-003.backblazeb2.com/kanin-2023-moker-tabor-13-08-2023/20230801_009.jpg)\n\n![Disco večer ob polni luni. Auuuuuuu](https://jknm-novice.s3.eu-central-003.backblazeb2.com/kanin-2023-moker-tabor-13-08-2023/20230801_010.jpg)\n\n![Anži si je privoščil malico v jami.](https://jknm-novice.s3.eu-central-003.backblazeb2.com/kanin-2023-moker-tabor-13-08-2023/20230802_011.jpg)\n\n![Obisk Ljubljančanov.](https://jknm-novice.s3.eu-central-003.backblazeb2.com/kanin-2023-moker-tabor-13-08-2023/20230803_012.jpg)\n\n![Zadnja izmerjena točka v novih delih Podgurke.](https://jknm-novice.s3.eu-central-003.backblazeb2.com/kanin-2023-moker-tabor-13-08-2023/20230803_013.jpg)\n\n![Pot v dolino po drsečem terenu, otovorjeni kot osli.](https://jknm-novice.s3.eu-central-003.backblazeb2.com/kanin-2023-moker-tabor-13-08-2023/20230804_014.jpg)\n\n![Zadnjo noč smo prespali v jamarski sobi v Bovcu.](https://jknm-novice.s3.eu-central-003.backblazeb2.com/kanin-2023-moker-tabor-13-08-2023/20230804_015.jpg)\n\nNekaj statističnih podatkov letošnjega tabora:\n\n- undefined\n- undefined\n- undefined\n- undefined\n\nLetošnji tabor ne bi uspel brez nesebične pomoči Maje Lokar, Robija Marna, Anžeta Oblaka, Damijana Potrpina in Alenke - vsem še 1 x hvala za pomoč pri nošenju opreme. Udeleženci tabora smo bili Maxinne Hodnik, Tanja Rukše, Mihael Rukše, Neven Djurković, Urban Slana, Boštjan Kuhelj, Anže Tomšič in Mitja Remih.\n\nZahvala gre tudi Sončnemu Kaninu za transport opreme in oseb na goro in Krki, tovarni zdravil, d.d., ki nam je tudi letos finančno pomagala pri uresničitvi naših ciljev."
  },
  {
    "id": 603,
    "markdown": "# Alojz Medle (1937 - 2023)\n\n»Še vedno spremljam jamarske dosežke, ponosen sem na vse uspehe mojega Jamarskega kluba Novo mesto, na vsako novo odkrito jamo in na velike dosežke v najglobljih breznih Dolenjske in Slovenije. Sam pa vsakodnevno živim ob spominih na podzemne lepote, ki sem jih videl in mi sedaj na starost bogatijo življenje. Biti jamar je nekaj posebnega, nekaj zelo dragocenega, saj pod zemljo odkrivaš očem skrite lepote, posebno veselje podoživiš, ko ugotoviš, da prvi stopaš v ta čarobni svet.«\n\n![](https://jknm-novice.s3.eu-central-003.backblazeb2.com/alojz-medle-1937-2023-28-09-2023/jknm_55_let_023.jpg)\n\nTako je Lojze Medle pripovedoval v članku o svojem jamarskem delovanju v publikaciji ob 60 letnici ustanovitve našega kluba. Lani. Danes Lojzeta ni več med nami, poslovil se je in odšel v drug svet, mi pa mu za zadnje slovo lahko rečemo le besedo in prižgemo karbidko.\n\nČe smo skopi z besedami, lahko na hitro povemo, da je bil Lojze Medle med ustanovnimi člani JK Novo mesto, od leta 1963 klubski gospodar in vodja akcij. Leta 1964 je prevzel vodenje kluba, novomeški jamarji pa so bili tudi pobudniki ustanovitve jamarskih sekcij in kasneje klubov v Kostanjevici, Kočevju in Črnomlju.\n\nMed njegovim začasnim delom v Nemčiji so aktivnosti kluba zamrle.  Ob vrnitvi iz tujine leta 1978 je ponovno prevzel vodenje kluba in ga spet postavil na noge. Že takrat je zbral okoli sebe ekipo, ki je začela pisati novo zgodovino jamarstva na Dolenjskem. Od takrat klub in njegova uspešnost v raziskovalnih, izobraževalnih in tudi strokovnih vidikih samo raste. Med letoma 1981 in 1982 je bil podpredsednik Jamarske zveze Slovenije.\n\nLojze ni bil le mlad fant, ki se je zaljubil v podzemlje, jamar, ki je prišel in se kasneje posvetil družini in drugim obveznostim in aktivnostim. Lojze je bil izjemno močna gonilna sila v prvem obdobju delovanja jamarjev na Dolenjskem v šestdesetih letih, predsednik, ki je v leta 1978 ponovno obudil delovanje kluba in jamarstva v Novem mestu, kot član pa je bil prisoten tudi po končanju svojega predsedovanja. Bil je vedno Lojze, ki smo ga globoko spoštovali.\n\nJamarji iz Lojzetovih časov so bili nekaj posebnega. Bili so pravi avanturisti, ki so odkrivali čare podzemlja z milo rečeno borno opremo. »Naša oblačila so bila stare delovne obleke, morda kombinezoni, na glavah različne kape, jaz sem imel celo usnjeno motoristično kapo. Smo uporabili kar tisto, kar je vsak našel doma, pa ni bilo škoda …, gumijaste škornje, tudi kakšne stare rokavice. V jamah smo si svetili s karbidkami, ki smo jih imeli navezane okoli pasu ali jih držali v roki,« se je spominjal lani. Sami so vozljali vrvi, izdelovali lestvice in vsega tega si danes ob sodobni jamarski tehniki in močnih lučeh ne znamo niti predstavljati.\n\nSe je pa Lojze Medle zapisal v jamarsko delovanja kluba še po nečem. Jamarstvo je ekipno delo, Lojzetova najboljša ekipa pa je bila na prvem mestu žena Marta in kasneje tudi oba sinova, Gorazd in Robert. To je bila njegova najmočnejša ekipa. Tako v jamarstvu, kot tudi v zasebnem in poslovnem svetu. Po svoje pa je ravno to eden največjih prispevkov Lojzeta Medleta dolenjskemu jamarstvu. Nam je nekako na tiho vcepil ta občutek ekipnega delovanja v klubu. Ne le na akcijah v jamah, ampak pri vseh dejavnostih delovanja kluba, če začnemo vse od rednega ustvarjanja publikacije Dolenjski kras naprej. Zunanjo ekipo je razširil s podporniki, ki se niso nikoli podali v jamo, so pa v delovanju kluba bili nepogrešljivi. Lojze je vedno ostal član naše ekipe, pa čeprav je z aktivnim raziskovanjem jam prenehal že tam nekje okoli leta 1980.\n\nLeta 1969 se je v Gabrju pri stari šoli odprla jama in takoj so se v njo spustili jamarji z Lojzetom na čelu. Pred jamo pa ga je seveda čakala žena Marta. Jama ga je povsem prevzela, še posebej pa del, ki ga je kasneje zasul gramoz s površja. V jamo se je ponovno vrnil šele po osmih letih ob obuditvi delovanja kluba in vedno je iskal tisti del, ki ga je videl ob prvem obisku. Mu je, kot je dejal, za vedno ostal v srcu.\n\nŽivljenje gre vedno svojo pot in tako kot jamarji verjamemo, da se za vsakim ovinkom, za vsako ožino skriva nadaljevanje, tako po svoje doživljamo tudi življenje. Vsaj pod zemljo ga drugače vidimo in doživljamo. Ampak žal je tako, kot s karbidko, acitelensko lučjo, ki ti prikaže lepote podzemlja v posebni, drugačni svetlobi. Ko ji zmanjkuje vode, je v njej vse manj trdnih kamnov karbida, njen plamen postaja vse šibkejši in samo čakaš, kdaj bo ugasnil. Pa jo malo pretreseš in plamen spet plane, osvetli kapnike in tebe. Tudi življenje je nekaj podobnega. Je kot plamen, ki daje svetlobo in počasi, počasi izgublja svojo moč. In ugasne.\n\nSrečno in hvala, Lojze!"
  },
  {
    "id": 604,
    "markdown": "# Odprava Bosna – Doboj 2023\n\nPrav zanimivo je vsako leto priti na uvodni sestanek ob začetku klubskega\n  jamarskega tečaja. Večino nas namreč zanima iz kakšnega testa so kandidati za\n  nove jamarje, kakšne nove zgodbe nam bodo prinesli, s čim se ukvarjajo\n  službeno in s čim v prostem času …\n\nMed letošnjimi tečajniki vsekakor izstopa Neven, ki že pet let živi in dela v\n  Sloveniji, nekaj naključij/znamenj pred prihodom v naš klub pa ga je\n  pripeljalo do tega, da se nam je pridružil. V očeh mu je razbrati, da mu\n  raziskovanje podzemlja leži na duši. Navdušenje nad vsem novim kaže kot otrok,\n  ko mu ponudiš sladkarijo. Ja, take imamo radi!\n\nS pridobljenim znanjem na klubskem tečaju in opravljenem izpitu za jamarja\n  pripravnika je Neven kmalu prišel do ideje, da si želi obiskati nekaj jam v\n  bližini mesta Doboj. Jame si je že kot otrok in tudi kasneje ogledoval iz\n  varne razdalje, vanje metal kamenje in sanjal o tem, da bo nekoč morda eden\n  tistih, ki bodo pogledali, kaj vse skriva podzemlje. Ob ideji, da v Bosno\n  povabi člane našega kluba, smo se hitro zedinili in določili, da v Bosno\n  odpotujemo v mesecu oktobru.\n\nDva dneva pred odhodom smo v klub prinesli osebno opremo, potrebno za\n  raziskovanje in nočitev, saj je Neven na pot dan pred nami krenil sam, njegovo\n  jamarsko vozilo pa smo napolnili do stropa. Na meji so ga baje kar temeljito\n  spraševali, kaj vse se skriva v prtljagi, a mu naposled le verjeli, da smo\n  jamarji kar pošteni ljudje. Ker se nas je za njim na pot podalo še pet članov,\n  je bilo zelo dobrodošlo, da imamo prtljage čim manj. Osebno vozilo\n  predsednikove žene ima namreč omejene kapacitete.\n\nKer je baje telefonija v Bosni zelo draga, smo ob prehodu meje naše GSM\n  aparate nastavili na letalski način, saj smo bili z Nevenom že predčasno\n  dogovorjeni, kje v Doboju se dobimo. Vmes nas je sicer klical in pošiljal\n  sporočila iz več telefonov (njegovemu je pošla baterija), odziva od nas pa ni\n  bilo. Ker nas jamarje pogosto spremlja sreča, smo jo imeli tudi tokrat. Ko smo\n  se bližali dogovorjenemu mestu, smo v daljavi zagledali belo Fiat Pando, ki se\n  nam je približevala, izza njenega vetrobranskega stekla pa se je raztezal\n  nasmešek Nevena in njegovega prijatelja Uroša. Ustavili smo se kar ob cesti,\n  se objeli in zaradi pozne ure napotili proti trgovini in za tem proti vikendu\n  na Ozrenu.\n\n![Ozren in okolica.](https://jknm-novice.s3.eu-central-003.backblazeb2.com/odprava-bosna-doboj-2023-19-10-2023/img_20231013_163039.jpg)\n\nOb prihodu na parcelo, na kateri si je Neven postavil lično hiško, smo kaj\n  hitro sledili vonju dima, tam pa nas je v žerjavici čakal poln sač dobrot.\n  Dobesedno za prste obliznit dobro je bilo, vmes pa sta Neven in Uroš\n  pripravljala še sataraš, ki je bil dober tudi drugi dan. Kazalec je kazal že\n  pošteno čez drugo uro ponoči, ko smo se le postavili v horizontalo.\n\n![Pogled na Ozren in Nevenov vikend.](https://jknm-novice.s3.eu-central-003.backblazeb2.com/odprava-bosna-doboj-2023-19-10-2023/20231013_074933.jpg)\n\n![Kulinarično razvajanje izpod peke.](https://jknm-novice.s3.eu-central-003.backblazeb2.com/odprava-bosna-doboj-2023-19-10-2023/img_20231012_230516.jpg)\n\nPo zajtrku smo se odpeljali do ene redkih jam na območju Ozrena, v kateri so\n  že potekale raziskave, vendar kljub temu kaj dosti o njej ni znanega. Kroži pa\n  anekdota, da je nad <b>Jadovo jamo</b>&nbsp;nekoč stala cerkev, v\n  kateri je župnik nevede poročil brata in sestro, zaradi tega pa so vsi\n  okameneli … Nas anekdota kaj dosti ni zanimala, zato smo se ob prihodu\n  hitro jamarsko odeli in začeli opremljati jamo. 60 m vhodne vertikale z veliko\n  dvorano na dnu je zadovoljilo naše apetite že na začetku. Ko smo uvideli, da\n  se jama nadaljuje v dveh smereh, smo ekipo razdelili na dva dela. Ena je imela\n  nalogo izmeriti jamo za izdelavo načrta, zato je bilo logično, da bo druga\n  ekipa dohitela prvo. Ob snidenju v jami pa smo drug drugemu razlagali, kako\n  smo presenečeni nad videnim. Poleg lepih hodnikov, meandrov, stopenj navzgor\n  in navzdol, nas je fascinirala tudi ogromna količina gvana. V petih urah smo\n  jamo uspeli pregledati in izmeriti (skoraj 500 m poligona se je nabralo),\n  ostalo pa je še kar nekaj vprašajev, ki morda skrivajo nadaljevanja. Še se\n  bomo vrnili!\n\n![Priprave na vstop v Jadovo jamo.](https://jknm-novice.s3.eu-central-003.backblazeb2.com/odprava-bosna-doboj-2023-19-10-2023/img_20231013_102841.jpg)\n\n![Vhodna vertikala Jadove jame - 60 m.](https://jknm-novice.s3.eu-central-003.backblazeb2.com/odprava-bosna-doboj-2023-19-10-2023/20231013_150829.jpg)\n\n![Mogočna dvorana na dnu vhodnega brezna Jadove jame.](https://jknm-novice.s3.eu-central-003.backblazeb2.com/odprava-bosna-doboj-2023-19-10-2023/1697355033960.jpg)\n\n![Gvano se udira preko kolen.](https://jknm-novice.s3.eu-central-003.backblazeb2.com/odprava-bosna-doboj-2023-19-10-2023/1697355034013.jpg)\n\n![Kopica gvana.](https://jknm-novice.s3.eu-central-003.backblazeb2.com/odprava-bosna-doboj-2023-19-10-2023/1697355034056.jpg)\n\n![V Jadovo jamo posije tudi sonce.](https://jknm-novice.s3.eu-central-003.backblazeb2.com/odprava-bosna-doboj-2023-19-10-2023/1697355033928.jpg)\n\n![Zadovoljni obrazi ob prihodu na površje.](https://jknm-novice.s3.eu-central-003.backblazeb2.com/odprava-bosna-doboj-2023-19-10-2023/20231013_153342.jpg)\n\nPozno popoldne smo ob ognju zopet sedeli in čebljali do jutranjih ur, zjutraj\n  pa se odpravili novim dogodivščinam naproti. V planu smo imeli obiskati jame v\n  bližnji okolici, kater so bile malo manj zanimive, med njimi pa je vsekakor\n  izstopala jama <b>Rastuša</b>. Slednja je turistična, vsakdo se\n  lahko sprehodi po 450 m dolgi turistični poti. Nam je bilo dovoljeno, da se\n  splazimo v vsak »neturističen« kotiček jame, vendar nam je bilo\n  kmalu jasno, da v nove dele brez orodja za širjenje ne bomo prišli. To pa tudi\n  ni bil naš namen tokratnega obiska. Vsekakor se splača pregledat tudi okolico\n  jame, ki kaže potencial.\n\n![Pred vhodom v turistično jamo Rastuša.](https://jknm-novice.s3.eu-central-003.backblazeb2.com/odprava-bosna-doboj-2023-19-10-2023/1697566975688.jpg)\n\n![Turistična jama Rastuša.](https://jknm-novice.s3.eu-central-003.backblazeb2.com/odprava-bosna-doboj-2023-19-10-2023/img_20231014_130535.jpg)\n\nDan smo zaključili s pravim gurmanskim razvajanjem v gostilni v centru mesta,\n  sledil pa je sprehod po ostankih Trdnjave Gradina, zgrajene v 13. stoletju in\n  s posledično zelo pestro zgodovino. Zvečer pa jamarska klasika – sedenje\n  ob ognju in debate ob prijetnih »poletnih« temperaturah.\n\n![Popoldansko večerni užitki.](https://jknm-novice.s3.eu-central-003.backblazeb2.com/odprava-bosna-doboj-2023-19-10-2023/img_20231013_180400.jpg)\n\nNapoved za nedeljo je bila precej kisla in žal tudi realna. Jutranji veter in\n  dež sta nas prisilila, da smo se proti domu odpravili malce prej, vendar smo\n  ure do doma zabili z raziskovanjem novih krajev, restavracij in mejnih\n  prehodov, zato smo na cilj prispeli v slabih osmih urah. Malce utrujeni, a\n  veseli, da nas je Neven prepričal, da pridemo v njegove kraje.\n\n![Ozren ponoči.](https://jknm-novice.s3.eu-central-003.backblazeb2.com/odprava-bosna-doboj-2023-19-10-2023/1697566975805.jpg)\n\nHvala Neven, hvala Uroš, še se bomo vrnili!"
  },
  {
    "id": 605,
    "markdown": "# Divji lovec s Plešivice\n\nPravijo, da ima vsaka jama svojo zgodbo, še posebej tiste, ki ležijo na lahko\n  dostopnih mestih in blizu naselij. Če ne drugačnih, pa v povezavi z smetmi in\n  drugimi odpadki. Imajo pa svoje zgodbe tudi skrite jame, za katere vedo le\n  redki. Nekaj podobnega je tudi s Daretovo jamo (delovno ime) na severovzhodnem\n  bregu Plešivice, hribom, ki se dviguje na levem bregu reke Krke med Dvorom in\n  Sotesko. Malo večjem gričem, na katerem je telekomunikacijski oddajnik,\n  planinsko »zatočišče« in lovski dom ter veliko gozda, ki se\n  razprostira čez skale in vrtače dolenjskega krasa.\n\n![Priprave pred jamo. V ekipi nismo imeli samo gostujočega lovca in mesarja,\n    za vsak slučaj ali lepše rečeno kot redna članica in udeleženka akcij je\n    bila z nami tudi arheologinja Zvonka Janežič (v sredini).](https://jknm-novice.s3.eu-central-003.backblazeb2.com/divji-lovec-s-plesivice-03-11-2023/1_daretova_zunaj_1.jpg)\n\nČlani JK Novo mesto vsako leto očistimo najmanj eno jamo, tokrat smo za to\n  izbrali »Daretovo jamo«. Jamo še raziskujemo, smeti pa motijo\n  nemoteno delo, da ekološke grožnje in možnosti širjenja bolezni niti ne\n  omenjamo. Vhod v brezno je sredi velikega goloseka narejenega že pred leti,\n  tako da je sedaj to že mlad gozd oziroma bolj goščava. V jamo sta se prva\n  spustila Dare Hribar in Peter Gliha, prišla pa sta le na dno vhodne vertikale,\n  potem pa sta pobegnila iz jame in se ji dve leti nista niti približala.\n\nNa dnu dobrih deset metrov globokega vhodnega brezna je namreč bilo več vreč\n  ostankov divjega zakola ali morda celo divjega lova. Tudi zato se nam je ob\n  čiščenju 22. oktobra 2023 pridružil lovec LD Plešivica – Žužemberk Blaž\n  Lavrič. To pa zato, da je ob dvigu odpadkov iz jame skušal ugotoviti, v katero\n  kategorijo sodijo. Pri tem delu mu je pomagal tudi naš klubski strokovnjak za\n  meso in kosti legalno zaklanih živali Uroš Mervič, ki je poklicni mesar.\n\n![Dve starosti (Zdravko in Borivoj) ter začetnik v njunem varstvu Neven.](https://jknm-novice.s3.eu-central-003.backblazeb2.com/divji-lovec-s-plesivice-03-11-2023/2_daretova_zunaj_2.jpg)\n\nJamo je pred leti odkril revirni gozdar, ki je nekega hladnega dne sredi\n  goščave opazil dviganje dima in je šel pogledat, kdo sredi gošče kuri ogenj.\n  Nekako se je skozi prebil do »ognjišča«, ki pa ni bilo ognjišče,\n  ampak vhod v podzemlje. Iz brezna se je dvigal topel zrak, ki je v mrzlem\n  dnevu izgledal kot dim ognja in napovedoval večje rove nekje v podzemlju.\n  Logar je za odkritje povedal Daretu Hribarju, jamarju iz Žužemberka. Prvič ga\n  številni poznajo kot krovca, kot jamar pa je znan po svoji zagnanosti,\n  nekdanji jamarski potapljač in specialist za širjenje ožin, pa naj bo v\n  normalnih ali z vodo zalitih rovih. Podpisal se je tudi pod raziskovanje vodne\n  jame Šica v zaledju Dvora na desni strani Krke ter posebej jame Poltarice, ki\n  jo je odkril leta 2003. Pod steno v bližini Krške jame našel nekaj sledi\n  mogočega vhoda in pretoka zraka iz podzemlja, potem pa je kopal in kopal,\n  nekaj časa povsem sam in so se mu bolj kot ne vsi smejali. Prekopal je več\n  metrov rova in prišel do čudovite jame v zaledju izvira potoka Poltarica tik\n  ob Krški jami, iz katere izvira reka Krka. In se je takrat rodil slogan, da če\n  jame ni, jo Dare naredi.\n\n![Vreče na dnu brezna so bile raztrgane in raztresene.](https://jknm-novice.s3.eu-central-003.backblazeb2.com/divji-lovec-s-plesivice-03-11-2023/3_daretova_noter_ciscenje_2.jpg)\n\nSkratka Gliha in Hribar sta se pred dvema letoma odpravila na Plešivico v\n  jamo, iz katere se je kadilo. Dare je čast prvopristopnika predal Glihi, ta pa\n  je na dnu okoli desetmetrskega brezna stopil na neko vrečo, zasmrdelo je, da\n  je se je Hribar ustavil na polovici brezna in pobegnil ven, Gliha pa se je\n  tudi komaj rešil grozljivega smradu. V jamo sredi popolne gošče, v brezno, za\n  katerega so vedeli le redki, je nekdo zmetal mesne odpadke. Divjega zakola ali\n  pa celo divjega lova in tudi zato so nas zanimale sledi, ki so morda ostale v\n  jami. Tudi vzrok, zakaj je nekdo tako močno želel skriti svoje nečednosti.\n\n![Pregled ostankov na dnu brezna in čiščenje. Boštjan in Marko.](https://jknm-novice.s3.eu-central-003.backblazeb2.com/divji-lovec-s-plesivice-03-11-2023/4_daretova_noter_ciscenje_3.jpg)\n\nHribar in Gliha sta se v jamo ponovno podala marca letos in odkrila\n  nadaljevanje, Anže Tomšič in Mitja Remih pa sta potem z merilnimi napravami\n  izmerila skoraj 300 metrov dolgo jamo, ki zagotovo še ni rekla zadnje besede.\n\n![Čiščenje ni bilo ravno prijetno. Marko in Boštjan.](https://jknm-novice.s3.eu-central-003.backblazeb2.com/divji-lovec-s-plesivice-03-11-2023/5_daretova_noter_ciscenje_4.jpg)\n\n![Brezno je očiščeno - priprave na dvig vreč.](https://jknm-novice.s3.eu-central-003.backblazeb2.com/divji-lovec-s-plesivice-03-11-2023/20231022_011.jpg)\n\nAmpak kdo za vraga je odvrgel v goščavo in podzemlje to nesnago? In sploh, kaj\n  sploh je v teh PVC vrečah, smo se spraševali, ko smo se odpravili na čistilno\n  akcijo. Odpadki so se že v glavnem odsmradili, za njihovo dviganje pa smo\n  tokrat uporabili enostavno tehniko dviganja vreč z rokami, Marko in Boštjan pa\n  sta tudi odpadke, ki so bili že deloma raztreseni, zrinila v nove vreče.\n\n![Vsaj dviganje ni bilo zahtevno.](https://jknm-novice.s3.eu-central-003.backblazeb2.com/divji-lovec-s-plesivice-03-11-2023/7_daretova_zunaj_3.jpg)\n\nOdpadkov res ni bilo veliko, le šest vreč, ki smo jih hitro dvignili na\n  površje in jih znosili od vhoda v gošči do vlake na njenem robu. Šest ni\n  velika številka, ko pa smo podrobneje pogledali ostanke, je bilo le-teh kar\n  veliko.\n\n![Golosek se je zarastel v mlad gozd ali lepše rečeno goščavo.](https://jknm-novice.s3.eu-central-003.backblazeb2.com/divji-lovec-s-plesivice-03-11-2023/8_daretova_zunaj_pregled_1.jpg)\n\nPrva pa sta v vreče pogledala lovec LD Plešivica – Žužemberk Blaž Lavrič\n  in naš Uroš. Že v prvi vreči ju je pričakalo presenečenje v podobi merjaščeve\n  glave in čeprav sta bila skoraj soglasna, da gre za glavo divjega prašiča, sta\n  vendarle še pustila nekaj možnosti, da gre za domačega prašiča, ki so mu\n  čekani nekoliko bolj zrasli.\n\n![Domači prašič, ki so mu čekani malo bolj zrasli?](https://jknm-novice.s3.eu-central-003.backblazeb2.com/divji-lovec-s-plesivice-03-11-2023/9_daretova_zunaj_pregled_4.jpg)\n\n![Uroš in lovec Blaž Lavrič med pregledovanjem dvignjenih ostankov.](https://jknm-novice.s3.eu-central-003.backblazeb2.com/divji-lovec-s-plesivice-03-11-2023/10_daretova_zunaj_pregled_3.jpg)\n\nKo pa sta pogledala v drugo vrečo, je bilo konec ugibanj. V njej je bila glava\n  mladega jelena s kratkimi rogovi, špicarja, v tretji pa glava in kosti jelena,\n  vendar brez rogov. Glave je odrezal nekdo, ki je vedel kako se temu streže,\n  saj ni niti enkrat zarezal v kost, jelenov hrbet je bil prežagan, odpadke pa\n  je divji lovec očitno odvrgel v brezno večkrat. Razkrajanje v vreči je\n  drugačno, kot če bi odpadki ležali raztreseni na površju ali celo v jami,\n  glede na nekatere sledi pa smo ocenili, da je odpadke storilec v jamo metal\n  večkrat.\n\n![Dvomi so se razblinili. Špicar ni ravno domače govedo...](https://jknm-novice.s3.eu-central-003.backblazeb2.com/divji-lovec-s-plesivice-03-11-2023/11_daretova_zunaj_pregled_5.jpg)\n\nPo vsem dvomov o tem, da gre za krivolovca ali divjega lovca skoraj ni bilo in\n  smo morali ukrepati naprej. Dilemo o tem, kdo mora obvestiti policijo, ali\n  jamarji, ki smo ostanke našli ali lovec, ki je bil poleg, smo kaj hitro rešili\n  z argumentom, da je za to pač pristojen lovec, ki je tudi lovski čuvaj.\n\nTako je Lavrič poklical policijo in potem se je začelo čakanje. Prepričani smo\n  bili, da bo moral ure in ure čakati na prosto patruljo, vendar ni bilo tako in\n  je policijska patrulja prišla še preden je ekipa, ki si je po čiščenju\n  ogledala jamo bolj podrobno, vrnila iz jame. Ostali pa smo se po zaključku\n  čiščenja odpravili do lovske koče LD Plešivica – Žužemberk, zakurili\n  ogenj in poskrbeli za žar, izjemno korektna policista pa sta prišla za nami do\n  koče. Napisala sta zapisnik, dogovorili smo se, kdo bo poklical higienike, da\n  bodo odpeljali odpadke in zgodba je bila praktično končana.\n\n![Jama je s svojimi vodoravnimi dolgimi rovi posebnost med jamami na tem\n    področju.](https://jknm-novice.s3.eu-central-003.backblazeb2.com/divji-lovec-s-plesivice-03-11-2023/12_daretova_noter_raziskovanje_1.jpg)\n\n![Raziskovanje še zdaleč ni končano in bo potrebno odkopavanje zasutega\n    nadaljevanja ...](https://jknm-novice.s3.eu-central-003.backblazeb2.com/divji-lovec-s-plesivice-03-11-2023/13_daretova_noter_raziskovanje_2.jpg)\n\nNekaj dni kasneje je prišla še veterinarska inšpektorica in preverila, če je\n  med ostanki morda kakšen čip domače živali, pa je bila pri tem neuspešna. Ko\n  bodo higieniki še podrobneje pregledali ostanke, se bo morda našla še kakšna\n  sled, kdo in predvsem zakaj je nekdo tako močno skril ostanke svojega divjega\n  lova.\n\n![Inšpektorica med podrobnim pregledom. Hm, tule je pa nekam veliko glav, ki\n    pa niso ovčje.](https://jknm-novice.s3.eu-central-003.backblazeb2.com/divji-lovec-s-plesivice-03-11-2023/13_daretova_zunaj_pregled_2.jpg)\n\nMi pa lahko mirno zapišemo, da še tako skrita jama ni primeren prostor za\n  odmetavanje smeti in nečedno dejanje tudi tam ni skrito za vse večne čase. Ob\n  odpadkih pa je pogosto tudi tako, da je mogoče z natančnim pregledom odkriti\n  storilca, pri ostankih iz naše jame, pa bo vse to nekoliko težje, ne pa tudi\n  nemogoče. Zgodba še ni končana in divji lovec s Plešivice se bo zagotovo še\n  nekaj časa tresel. In morda še marsikdo drug, ki je v kakšno jamo odvrgel\n  klavniške ali kakšne druge odpadke, kajti tudi v jami ne ostane nič skrito. Ob\n  vsem tem, da voda v jamah spira odpadke in smeti ter se vsa nesnaga od\n  strupenih snovi in bacilov naprej znajde v vodi, ki jo potem pijemo …\n\n![Da vse skupaj vendarle ni tako nedolžna zadeva, je pričal tudi zelo hiter\n    odziv policistov.](https://jknm-novice.s3.eu-central-003.backblazeb2.com/divji-lovec-s-plesivice-03-11-2023/14_daretova_dare_2.jpg)\n\n![Dare Hribar ni le dober jamar in raziskovalec, ampak se tudi okoli žara\n    dobro obrne.](https://jknm-novice.s3.eu-central-003.backblazeb2.com/divji-lovec-s-plesivice-03-11-2023/15_daretova_dare_1.jpg)\n\nUdeleženci čistilne akcije smo bili Zdravko Bučar, Neven Djurković, Urban Slana, Dare Hribar, Zvonka\n  Janežič, Boštjan Kuhelj, Borivoj Ladišić, Marko Majhen, Marko Pršina in\n  Tomaž Bukovec. Jama je v katastru JZS dobila številko&nbsp;15361 in ime Jama pod Plešivico.\n\nFotografije: Tomaž Bukovec, Marko Majhen in Marko Pršina."
  },
  {
    "id": 614,
    "markdown": "# Tisoča jama\n\nMinilo je 45 let mojega aktivnega\njamarjenja. V tem času se je nabralo veliko raziskanih ter dokumentiranih novih\njam. Tako sem pred kratkim raziskal svojo tisočo jamo, ki sem jo prav tako\npoimenoval – Tisoča jama.\n\nJama se odpira v prepadni steni kamnoloma za bencinsko\nčrpalko nedaleč od Škocjana. Nad kamnolomom je pobočje hriba Staroška hosta,\nkjer je teren brez skal – tu raste listnati gozd. Do vhoda pridemo\npo polici, ki je približno na polovici višine stene. Tu lahko postavimo lestve\ndo vhoda. Druga možnost dostopa je po vrvi, ki jo spustimo z vrha navpične\nstene. Do vhoda sva z Dominikom prišla po lestvah, ki sva\njih postavila na vmesni polici kamnoloma.\n\n![Vhod se odpira v navpični steni kamnoloma. Posnetek je bil narejen novembra 2023.](https://jknm-novice.s3.eu-central-003.backblazeb2.com/tisoca-jama-13-02-2024/slika_1.jpg)\n\n![Bližnji posnetek vhoda.](https://jknm-novice.s3.eu-central-003.backblazeb2.com/tisoca-jama-13-02-2024/slika_2.jpg)\n\nŽe na začetku rova se strop spusti na\nvišino slabega metra, po tleh trenutno teče manjši potoček. Ob večjem deževju\nje pretok večji in skozi vhod takrat teče potok v manjšem slapu. Pretok nikoli\nne presahne – tudi v suši je vsaj manjši pretok in iz jame teče slaba vodica. V\njami so plitva jezera, ponekod pa je ves rov zalit s plitvo vodo. Moramo se\nspustiti na kolena ali hoditi prepognjeni. Širina rova je manj kot meter,\nponekod je širina 50–60 cm. Na dnu so tudi večji in manjši kosi kamenine. V\nbočnih stenah so med blatno ilovico tudi takšni kosi kamenine, material pa se s\nsten sipa v potoček. Po 15 m dnevne svetlobe več ne vidimo.\n\n![Jama je formirana ob stropni razpoki.](https://jknm-novice.s3.eu-central-003.backblazeb2.com/tisoca-jama-13-02-2024/slika_3.jpg)\n\n![Ponekod se je potrebno plaziti pod stropom, ker je po dnu preozko.](https://jknm-novice.s3.eu-central-003.backblazeb2.com/tisoca-jama-13-02-2024/slika_4.jpg)\n\nV nadaljevanju rov večkrat zavije ali pa\ntudi še bolj kolenasto zavije. Na nekaterih mestih je na dnu rova nekaj metrov\ndolgo jezero plitve vode, tako da si postopno vse bolj moker in blaten. Na več\nmestih se rov malo razširi, tako da se na delu suhe obale lahko tudi usedeš,\nnikjer v rovu pa ne moreš vstati. Rov sledi stropni razpoki. Po 134 m se\nsplazimo do podora, ki je zaprl nadaljevanje.\n\n![Po 134 m je jamo je na koncu zaprl podor.](https://jknm-novice.s3.eu-central-003.backblazeb2.com/tisoca-jama-13-02-2024/slika_5.jpg)\n\n![Tlorisna projekcija jame.](https://jknm-novice.s3.eu-central-003.backblazeb2.com/tisoca-jama-13-02-2024/slika_6_nacrt.png)\n\nVoda priteče pod podorom in teče po rovu\nvse do vhoda, kjer po navpični steni kamnoloma odteka v dno pod steno, kjer je\nvečje jezero. Raziskovanje in merjenjem jame sva končala po slabih treh.\n\n![Po končani raziskavi.](https://jknm-novice.s3.eu-central-003.backblazeb2.com/tisoca-jama-13-02-2024/slika_7.jpg)\n\n![Po končani raziskavi - utrujeni, mokri in blatni.](https://jknm-novice.s3.eu-central-003.backblazeb2.com/tisoca-jama-13-02-2024/slika_8.jpg)\n\nNa polici v\nsredini navpične stene kamnoloma so številni okruški iz stene, kjer najdemo\nzanimive miocenske fosile.\n\n![Fosil storža.](https://jknm-novice.s3.eu-central-003.backblazeb2.com/tisoca-jama-13-02-2024/slika_9.jpg)\n\n![Najdemo tudi številne fosilizirane školjke.](https://jknm-novice.s3.eu-central-003.backblazeb2.com/tisoca-jama-13-02-2024/slika_10.jpg)\n\nPo končani\nraziskavi Tisoče jame akcije še ni bilo konec. V dnu kamnoloma se je odprla\njama in Dominik se je odločil, da jo pregleda. Stlačil se je skozi ozek vhod\nter raziskal 12 m dolgo blatno jamo.\n\n![V dnu kamnoloma se je odprla krajša, tudi vodna jama.](https://jknm-novice.s3.eu-central-003.backblazeb2.com/tisoca-jama-13-02-2024/slika_11.jpg)\n\n![Dominik se je stlačil v ozek vhod.](https://jknm-novice.s3.eu-central-003.backblazeb2.com/tisoca-jama-13-02-2024/slika_12.jpg)\n\n![Dominik izginja v notranjost jame, vidi se le koleno.](https://jknm-novice.s3.eu-central-003.backblazeb2.com/tisoca-jama-13-02-2024/slika_13.jpg)\n\n![Po izhodu iz jame je bil Dominik še bolj moker in blaten.](https://jknm-novice.s3.eu-central-003.backblazeb2.com/tisoca-jama-13-02-2024/slika_14.jpg)\n\nMočno blatna sva bila Dominik Zagorc ter Borivoj Ladišić.\n\nKratka kronologija Borivojega jamarjenja:\n\n- <a href=\"/novica?id=442\" target=\"_blank\">Sedemstota jama</a> (2016)\n\n- <a href=\"/novica?id=485\" target=\"_blank\">Osemstota jama</a> (2018)"
  },
  {
    "id": 608,
    "markdown": "# Jojkinovac - druga najgloblja jama v BiH\n\nSpomini nekaterih, ki smo se med letoma 1982 in 1990 udeležili več\n  raziskovalnih odprav na planino Grmeč v SZ Bosni in Hercegovini, so tudi po\n  pretečenih štirih desetletjih še vedno zelo živi. Na tem dinarskem masivu smo\n  raziskali 13 zahtevnih objektov, med njimi tudi Jojkinovac, z globino 460 m\n  najgloblje brezno v Bosni in Hercegovini.\n\nNajgloblje v BiH? No, vsaj bilo je tako. Kar 24 let! Že pred časom so nam na\n  uho prišle govorice, da temu ni več tako. Debata z Zdravkom me je spodbudila,\n  da sem malo pobrskal po spletu in nato še pobaral Speleološko društvo Herceg\n  iz Mostarja. Kakšno je torej stanje in kje smo mi? Ja, nismo več\n  zlati, so nas premagali in nam dali\n  bronasto medaljo, fotofiniš pa je pokazal, da smo\n  srebrni. Najnovejša lestvica najglobljih jam v BiH je torej\n  takšna:\n\n1. <b>Nevidna voda</b>, masiv Dinare, občina Livno\n  <b>653 m</b> + ~60 m sifonskega jezera = <b>~714 m</b>\n\n2. <b>Jojkinovac</b>, Grmeč, <b>460 m</b>\n\n3. <b>Mala Dželalija</b>, Raška Gora, Mostar,\n  <b>454,5 m</b>\n\n<b>Nevidna voda</b>: jama ima dva vhoda (20 x 30 m in 30 x 50 m),\n  vhodna vertikala ima 163 m, ki ji sledita vertikali z 82 in 142 m. Do te\n  globine so prišli že leta 2008. Jamo so po trinajstih letih (2021) na novo\n  opremili ter na 400 m postavili bivak, kjer so si privoščili pet nočitev z\n  zajtrkom. Na ekspediciji je sodelovalo 35 jamarjev iz dvanajstih klubov in iz\n  petih držav. Na dnu so pripravili vse potrebno za potop v sifonsko jezero in v\n  njem dosegli globino 60 m. Se nadaljuje, v globino, kakopak. Potapljaško in\n  drugo opremo so ven nosili tri dni.\n\n![Še kakšnih 100 m je do vrha ...](https://jknm-novice.s3.eu-central-003.backblazeb2.com/jojkinovac-druga-najgloblja-jama-v-bih-06-01-2024/nevidna_voda_1_01.jpg)\n\n![Še kako vidna in občutna voda je to!](https://jknm-novice.s3.eu-central-003.backblazeb2.com/jojkinovac-druga-najgloblja-jama-v-bih-06-01-2024/nevidna_voda_2_01.jpg)\n\n<b>Jojkinovac</b>: dolga leta najgloblje raziskano brezno BiH smo\n  raziskovali na vseh odpravah na kraški svet planine Grmeč. Leta 1984 smo\n  dosegli dno, ostale odprave niso prinesle novih rezultatov. Vhod leži nad\n  vasjo Jasenovac na Grmeču. Brezno se začne z zasigano 90 m vertikalo, ki se po\n  krajši stopnji prevesi v drugo vertikalo, in zaključi na globini 180 m. Iz nje\n  vodi ozek meander do dvorane Slap na globini 280 m. Od tu sledi zahtevno\n  prodiranje po nizu vodnih brezen in meandru v dvorano Jezero na globini 420 m.\n  Dalje vodi Vodni rov do sifonskega jezera, kjer se na globini 460 m brezno\n  konča.\n\n<b>Mala Dželalija</b>: Bosanci pravijo, da je bil to misterij: vsi\n  so slišali zanjo, a je ni nihče videl. Niti ni vedel povedati, kje bi bila.\n  Leta in leta so jo poskušali najti, ko pa so jo, jim je štrik v rit potegnilo.\n  Vhodna vertikala ima kar 380 m, samo na 260 m je krušljiva polička. Na spletu\n  boste brez izjeme zasledili, da je globoka 468 m. Po poizvedovanju v\n  Speleološkem društvu Herzeg iz Mostarja pa so iskreno povedali, da so jim\n  meritve pokazale&nbsp;454,5 m.\n\n![Mala Dželalija - vhodna vertikala.](https://jknm-novice.s3.eu-central-003.backblazeb2.com/jojkinovac-druga-najgloblja-jama-v-bih-06-01-2024/mala_dzelalija_1_facebook_sd_herceg_01.jpg)\n\n![Ali je Luna ali je Sonce?](https://jknm-novice.s3.eu-central-003.backblazeb2.com/jojkinovac-druga-najgloblja-jama-v-bih-06-01-2024/mala_dzelalija_2_01.jpg)\n\nV JKNM se dobro držimo, kajne?"
  },
  {
    "id": 610,
    "markdown": "# Vstop v leto 2024 in naše samorastniške izkušnje\n\n![Gasilska fotografija v klubskih jaknah (od leve proti desni, zadaj): Tomaž Grdin, Damijan Šinigoj, Anže Tomšič, Zdravko Bučar, Marko Majhen, Uroš Mervič, Ana Heij, Erazem, Boštjan Kuhelj; (čepijo): Klemen Mihalič, Maxinne Hodnik, Tanja Rukše, Mitja Remih, Tomaž Bukovec in Miha Rukše.](https://jknm-novice.s3.eu-central-003.backblazeb2.com/vstop-v-leto-2024-in-nase-samorastniske-izkusnje-19-01-2024/dsc_5964.jpg)\n\nJamarji Jamarskega kluba Novo mesto leto že tradicionalno zaključimo v lovski koči LD Trdinov vrh na Gospodični. Letos nas je 23. decembra 2023 pričakala obnovljena koča, dobra hrana in tako kot vsako leto tudi pregled dela v minulem letu. Smo pa se tokrat nekoliko bolj posvetili tudi jamarskim anekdotam in našim začetkom, ki bi jih nekateri najraje kar zamolčali, kajti samorastniške mladostne in nepremišljene akcije vendarle niso v ponos izkušenim jamarjem.\n\nRavno v soboto, ko smo se dobili v lovski koči na Gorjancih, je namreč Jamarska reševalna služba reševala dva mladeniča iz Italije, ki sta sedla na kolo, se čez mejo zapeljala v Slovenijo in se spustila v Golokratno jamo pri Sežani. In to po eni vrvi, ob vsem tem sta bila še oba hkrati na eni vrvi. Ki pa je bila prekratka in sta tako obvisela dobrih 30 metrov nad dnom 80 metrskega vhodnega brezna. Na kakšen način sta nameravala izplezati po vrvi iz brezna, pa tudi ni jasno. V neumnosti ima človek včasih tudi srečo in zvrhano mero le-te sta imela tudi mlada petnajst in sedemnajstletna »raziskovalca«. Kot po čudežu sta ujela mobilni signal in poklicala na pomoč center za obveščanje. Vse se je srečno končalo, fanta sta bila prestrašena, noge so ju zaradi visenja v pasu krepko bolele, vseeno pa nista dobila poškodb. Glede na njuno zavzetost lahko pričakujemo, seveda če se bosta priključila kakšnemu jamarskemu klubu, da bosta zrasla v odlična jamarja. Tako kot je v našem klubu, zagotovo pa tudi v drugih, kar nekaj odličnih jamarjev s samorastniškimi izkušnjami. Ki pa so še pravočasno, še preden bi jih morali reševati iz jame, ugotovili, da brez znanja in z napačno opremo ni pametno hoditi v jame.\n\nPoglejmo pa najprej statistiko našega dela v minulem letu, ki jo je, tako kot vsako leto, pripravil Klemen Mihalič.\n\n![Klemen je tudi letos poskrbel za statistični pregled našega delovanja.](https://jknm-novice.s3.eu-central-003.backblazeb2.com/vstop-v-leto-2024-in-nase-samorastniske-izkusnje-19-01-2024/1.jpg)\n\nLeta 2023 smo opravili 310 akcij, v statistiki pa niso upoštevane akcije (8) po 23. decembru. Največ akcij smo imeli aprila (40), najmanj pa septembra. Na akcijah je sodelovalo 35 članov. Enkrat smo imeli v enem dnevu 5 akcij oziroma pet ekip na terenu, 5 krat so hkrati potekale 4 akcije, kar 21 krat pa tri. Če pogledamo število akcij v preteklih letih, bi optimistično rekli, da je vse skupaj sinusoida, kar pomeni, da bomo naslednje leto število akcij spet dvignili.\n\n![Sinusoida dejavnosti v preteklih letih.](https://jknm-novice.s3.eu-central-003.backblazeb2.com/vstop-v-leto-2024-in-nase-samorastniske-izkusnje-19-01-2024/2.jpg)\n\nNajvečkrat smo bili na Kočevskem Rogu (73), Poljanski gori (30) in Suhi krajini (29), Gorjancih z Raduho (23) ter novomeškem podolju (22). Imeli smo tudi 20 akcij na Kaninu, 12 v Zasavju in Posavju, 11 v Temeniškem podolju, 7 v Beli krajini, 4 na Kočevskem ter 4 v cerkniškem pogorju. 67 akcij je bilo raziskovalnih, 50 merilnih, v 43 akcijah smo kopali in iskali nadaljevanja, 46 akcij je vodenih kot fotografskih. Pri tem je treba dodati, da so tukaj vključene vse akcije, kjer smo vsaj malo fotografirali, pravih fotografskih akcij pa je bilo bistveno manj.\n\n![Člani, ki so bili največkrat na akciji.](https://jknm-novice.s3.eu-central-003.backblazeb2.com/vstop-v-leto-2024-in-nase-samorastniske-izkusnje-19-01-2024/3.jpg)\n\n![Predsednik Zdravko Bučar\nčestita Damijanu Šinigoju za njegove dejavnosti. Ne le v klubu, ampak tudi v\nJRS in JZS ter urednikovanjem revije Jamar.](https://jknm-novice.s3.eu-central-003.backblazeb2.com/vstop-v-leto-2024-in-nase-samorastniske-izkusnje-19-01-2024/4.jpg)\n\n![Šinigoj je bil na 76\nakcijah, Mitja Remih (levo) pa se je udeležil 60 akcij.](https://jknm-novice.s3.eu-central-003.backblazeb2.com/vstop-v-leto-2024-in-nase-samorastniske-izkusnje-19-01-2024/5.jpg)\n\n![Najbolj dejavni članici -&nbsp; Maxinne in Tanja s predsednikom.](https://jknm-novice.s3.eu-central-003.backblazeb2.com/vstop-v-leto-2024-in-nase-samorastniske-izkusnje-19-01-2024/6.jpg)\n\nVrnimo pa se še k našim začetkom raziskovanja jam, ki bi jih tako kot mlada Italijana, najraje pozabili. Bukovec je tako kot vedno zbadal Šinigoja glede tega, da mu je prvi leta 2007 prepovedal približevanje jamam na bližje od 500 metrov dokler ne naredi jamarskega tečaja. Takrat se je njegova skupina, v kateri je bil tudi Klemen Mihalič, spustila v več jam, podvig vseh podvigov pa je bil njihov spust v 110 metrov globoko vhodno brezno jame Cink križ, o katerem je pisal tudi v reviji Park. Bukovec je to prebral in dvignil paniko. V Cink križ so se spustili po eni vrvi brez vmesnih pritrdišč, vrv ni bila jamarska in statična ampak navadna 10 mm vrv slovenske proizvodnje. Imeli pa so srečo, da so kupili 110 metrski kos, ki je bil ravno na zalogi, saj bi bila 100 metrca prekratka … Za plezanje navzgor so imeli eno samo prižemo, ki so jo potem vsakič spustili po vrvi 100 metrov navzdol. Bi rekli, da ima človek v neumnosti srečo …Šinigoj in Mihalič pa sta po vstopu in izobraževanju v klubu leta 2008 postala res vrhunska jamarja. Je pa pohvalno, da so ob pogledu na nadaljevanje, o katerem so brali, ugotovili, da je kakor zasuto in je tam nemogoč prehod. Kar pa seveda ni držalo.\n\nSicer pa tudi Bukovec ni bil kaj boljši ali pa je bil še slabši. V Črno jamo pri Preski (Dobrnič) se je v vstopno brezno skupaj z vrstnikom spustil po jamarskih lestvicah, ki si jih je izposodil od jamarja iz Kostanjevice. Za kakšno varovanje pa takrat še ni slišal! Potem je hotel nadaljevati spust v drugo, skoraj 20 metrsko blatno brezno, pa se je po nekaj metrih, ko je ugotovil, da se ne bo mogel vrniti, obrnil. Spuščal in vzpenjal pa se je z alpinističnim načinom spuščanja (Dülferjem), pri katerem vrv napelješ med nogama, obkrožiš desno stegno in jo dvigneš čez prsi za levo ramo in spustiš skozi hrbet v desno roko. Spust se regulira z desno roko, z levo pa samo držiš vrv. Če bi imel sedež in varovanje, bi to bilo še nekako sprejemljivo, vsekakor pa ta metoda ni predvidena za vzpenjanje. Tako da je bil uspeh, da se je uspel dvigniti dobra dva metra. Pa mu to še ni bilo dovolj. Nekaj let kasneje se je nekajkrat spustil v jamo skupaj s trebanjskim alpinistom, tokrat z Dülferjem z varovanjem in vzpenjanjem s prusiki po dinamični vrvi … Je pa po obiskih nekaj jam ugotovil, da to ne bo šlo in je poiskal dolenjske jamarje. Andreja Gašperiča, ki bi z nami tudi lahko delil svoje samorastniške jamarske začetke, pa žal ni bilo.\n\n![Prenovljena koča, dobra hrana in še boljša družba. V sredini je Bukovec, levo pa Erazem, ki se nam je pridružil še pred začetkom tečaja. Foto Miha Rukše](https://jknm-novice.s3.eu-central-003.backblazeb2.com/vstop-v-leto-2024-in-nase-samorastniske-izkusnje-19-01-2024/7.jpg)\n\nKot smo zapisali, človek ima lahko v neumnosti srečo, naši samorastniki pa so po znanje v JK Novo mesto (k sreči) prišli še preden bi se jim kaj zgodilo …\n\nUdeleženci: Tomaž Grdin, Damijan Šinigoj, Anže Tomšič, Zdravko Bučar, Marko Majhen, Uroš Mervič, Ana Heij, Boštjan Kuhelj, Klemen Mihalič, Maxinne Hodnik, Tanja Rukše, Mitja Remih, Miha Rukše in Tomaž Bukovec."
  },
  {
    "id": 616,
    "markdown": "# Čaganka - pomladno - zimska izvedba\n\nV soboto po popoldanskem počitku sva se z Marcelom odpravila proti bivaku pri Čaganki, kjer so reševalci regijskega centra Novo mesto imeli reševalno vajo. Marcel je kar se da dobro izkoristil že pripravljene manevre za tobogan, jaz pa sem se ponudila in trikrat premešala že pripravljen golaž.\n\n![In reševalni manever je postal tobogan.](https://jknm-novice.s3.eu-central-003.backblazeb2.com/caganka-pomladno-zimska-izvedba-26-03-2024/img_20240323_130708_01.jpg)\n\nPo končani vaji smo vsi skupaj napolnili lačne trebuhe. Zvečer smo pri bivaku ostali Maxinne, Mitja, Urban in Neven. Noč je bila za nekatere bolj, druge manj pestra. Zunaj so se iskrile strele, donelo bučno grmenje in veter ... v toplem bivaku pa glasno smrčanje treh utrujenih medvedov. Zjutraj nas je Neven razvajal in zakuril ogenj, še bolj pa nas je vse skupaj zunaj presenetil sneg.\n\n![Jutranja snežna idila.](https://jknm-novice.s3.eu-central-003.backblazeb2.com/caganka-pomladno-zimska-izvedba-26-03-2024/img_20240324_074409_01.jpg)\n\nZa zajtrk smo si postregli z jajčki, šunko in sirom. Za \"sladico\" pa kisle kumarice.\n\nNekaj čez deveto uro smo Šiniju sporočili, da se odpravljamo do bivaka na kavo in čaj. Po dveh urah sva z Nevenom prvič stopila na »dvorišče« bivaka. Vroč čaj je pasal bolj kot kdajkoli prej. Urban si je privoščil malico iz vrečke, z Mitjem sva glodala čokoladice, Neven pa se je psihofizično že pripravljal na povratek.\n\n![Hitro v bivak na kavo in čaj.](https://jknm-novice.s3.eu-central-003.backblazeb2.com/caganka-pomladno-zimska-izvedba-26-03-2024/img_20240324_111540_01.jpg)\n\nPo treh urah žemarjenja, namakanja, plazenja, čakanja in še kaj ... smo vsi štirje ugledali sonce in že skoraj stopljen sneg.\n\n![Ekipa ...](https://jknm-novice.s3.eu-central-003.backblazeb2.com/caganka-pomladno-zimska-izvedba-26-03-2024/img_20240324_143959_01.jpg)\n\nSledilo je zasluženo pivo in makaroni s <i>chili con carne</i>. V popoldansko / večernih urah je sledil povratek domov, kjer sta bila tuš in topla voda odlična.\n\nHvala Mitji in Urbanu za čas in potrpežljivost. Vaja dela mojstra, če mojster dela vajo.\n\n![Prvi mejnik.](https://jknm-novice.s3.eu-central-003.backblazeb2.com/caganka-pomladno-zimska-izvedba-26-03-2024/img_20240324_165813_01.jpg)\n\nNa akciji smo bili prisotni Mitja Remih, Neven Djurkovič, Urban Slana in&nbsp;Maxinne Hodnik."
  },
  {
    "id": 609,
    "markdown": "# Študenti biologije na obisku pri letečih Dolenjcih\n\nŠtudenti oddelka za biologijo Biotehniške fakultete Univerze v Ljubljani smo se v organizaciji Društva študentov biologije v soboto, 14. januarja 2024 pod mentorstvom slovenskega raziskovalca netopirjev in jamarja Primoža Presetnika odpravili na pregled prezimovališč netopirjev v štirih dolenjskih jamah. Namen terena je bil popisati prezimujoče netopirje za dolgoročno spremljanje stanja v Sloveniji, ki traja od leta 2007, samo na območju Dolenjske pa <a href=\"https://www.jknm.sihttps://jknm.s3.eu-central-1.amazonaws.com/studenti-biologije-na-obisku-pri-letecih-dolenjcih-16-01-2024/dk8_43_presetnik_hudoklin_tri_desetletja_spremljanja_zatocisc_netopirjev.pdf\" target=\"_blank\">že več kot 30 let</a>.\n\nUgotavljali smo številčnost vrst v posameznih jamah na podlagi štetja netopirjev. Beležili smo vrsto, število živali, mesto najdbe v jami, temperaturo zraka in morebitno stičnost prezimujočih skupin. Nekateri netopirji namreč med prezimovanjem visijo tesno en ob drugem, drugi posamično.\n\n![Širokouhi netopir. Foto Tara Filcic](https://jknm-novice.s3.eu-central-003.backblazeb2.com/studenti-biologije-na-obisku-pri-letecih-dolenjcih-16-01-2024/20240114_120837_tara_filcic.jpg)\n\nNajprej smo se podali v Veliko jamo pri Trebnjem, kjer nas je Primož že na vhodu opozoril na dva pogosta jamska metulja. Bližje vhodu smo opazili zobate vrbovčke (Scoliopteryx libatrix), malenkost globje v jami pa jamske pedice (Triphosa dubitata). Podoben vzorec smo kmalu lahko opazili tudi pri netopirjih. Videli smo netopirje dveh vrst, velikega podkovnjaka (Rhinolophus ferrumequinum) in malega podkovnjaka (R. hipposideros). Oboji so viseli po celotni jami, a so bili mali podkovnjaki bližje vhodom kot veliki. Navadnega netopirja (Myotis myotis) kljub bližini trebanjske cerkve, ki je dom poletni porodniški skupini, nismo videli. Jama je bila kratka in položna, a zato nič manj lepa. Ogreti za nadaljnje raziskovanje smo se odpeljali proti drugi postojanki dneva.\n\n![Študenjtje so staknili glave skupaj. Foto Klara Zos](https://jknm-novice.s3.eu-central-003.backblazeb2.com/studenti-biologije-na-obisku-pri-letecih-dolenjcih-16-01-2024/20240114_111922_klara_zos.jpg)\n\n![Veliki podkovnjaki na stropu Jazbine. Foto Maj Kastelic](https://jknm-novice.s3.eu-central-003.backblazeb2.com/studenti-biologije-na-obisku-pri-letecih-dolenjcih-16-01-2024/img_20240114_114550_maj_kastelic.jpg)\n\nPred naslednjo jamo - Jazbino pri Podturnu nas je pričakal jamar Marko Pršina iz Jamarskega kluba Novo mesto. Kot domačin okolico odlično pozna in nam je pred vstopom postregel z zanimivimi podatki iz zgodovine jame. Leta 1867 jo je dal na knez Auersperg preurediti v hladilnico piva iz bližnje (grajske) pivovarne v Soteski. Pot skozi jamo nas je najprej vodila po ravnem skozi nekdanje skladišče piva, kjer smo se razveselili dveh širokouhih netopirjev (Barbastella barbastellus). Nadaljevali smo skozi ozke meandre in nato skozi poševni kamin do Kapniške dvorane. Kamin nam je predstavljal prvi plezalni izziv, ki smo ga vsi pogumno premagali in se znašli v dvorani. Tam nas je čakal Primož, nas postavil ob steno in nam naročil, da smo tiho in ugasnemo luči. Tako smo v temi in tišini čakali, da se je nakapljala celotna skupinica. Ko smo bili zbrani, je prižgal luč in nad našimi glavami, se je razsvetlila prva večja gruča netopirjev. Na stropu so se stiskali veliki podkovnjaki, v njihovi neposredni bližini pa so s stropa viseli še južni podkovnjaki (R. euryale). Skupino netopirjev smo fotografirali za poznejše štetje, še malo v tišini postali in se potihoma, v spoštovanju do teh čudovitih letečih sesalcev, odpravili iz jame.\n\n![Mali podkovnjak s pokrčenimi okončinami. Foto Dora Kemek](https://jknm-novice.s3.eu-central-003.backblazeb2.com/studenti-biologije-na-obisku-pri-letecih-dolenjcih-16-01-2024/img_20240114_135455_dora_kermek.jpg)\n\n![Je kaj živega na tej skali? Foto Klara Zos](https://jknm-novice.s3.eu-central-003.backblazeb2.com/studenti-biologije-na-obisku-pri-letecih-dolenjcih-16-01-2024/20240114_140510_klara_zos.jpg)\n\nNaša zadnja točka sta bili jami Velika in Mala Prepadna. Veliko Prepadno jamo smo obiskali vsi, v Malo pa so se podali le štirje vešči jamarji, saj se je v jamo treba spustiti po vrvi s pomočjo vrvne tehnike. V obeh jamah smo videli velike in male podkovnjake ter navadnega netopirja. Velika Prepadna nas je očarala s svojo velikostjo in čudovitim sigastim okrasjem, Markove jamarske zgodbe pa navdihnile, da se še kdaj podamo v kraško podzemlje.\n\n![Udeleženci pred Veliko Prepadno. Foto Marko Pršina](https://jknm-novice.s3.eu-central-003.backblazeb2.com/studenti-biologije-na-obisku-pri-letecih-dolenjcih-16-01-2024/20240114_002_skupinska_dsb_teren_foto_marko_prsina.jpg)"
  },
  {
    "id": 600,
    "markdown": "# Skozi Winetoujevo brezno v čudežni svet brez sonca\n\nJavni spust v Županovo jamo in doživljajski dan, ki ga vsako leto organizira Turistično in okoljsko društvo Županova jama Grosuplje s pomočjo našega Jamarskega kluba Novo mesto skozi prvotni vhod, je vedno izjemno doživetje. Tako za nas izvajalce, člane Jamarskega kluba Novo mesto, kot tudi vse obiskovalce, ki smo jih v jamo konec maja spustili po vrvi v enajst metrov globoko brezno naravnost v Permetovo dvorano. Skozi Brezno pri opolzkem kamnu, kot so jamo oziroma vhod poimenovali leta 1926.\n\nJamarska ekipa je bila majhna, vseeno pa nas je bilo dovolj in smo obvladovali situacijo. Anže je bil glavni pri ustvarjanju pajkove mreže za spuščanje (sistema), Barbara je obiskovalce »oblačila« v sedežne pasove, Andrej jih je vpenjal na vrv in poskrbel za zabavo, Zvonka pa je sprejemala obiskovalce na dnu brezna. Tomaž je skrbel za hitrost spuščanja, Marko pa je menjal – bil je  vsepovsod, kjer je bilo treba. Jože in Vida Tomšič sta bila tokrat varuški in namesto v jamarskem pasu smo ju v jamo spustili v sedežnem pasu.\n\n![Anže je poskrbel za vrvni sistem.](https://jknm-novice.s3.eu-central-003.backblazeb2.com/skozi-winetoujevo-brezno-v-cudezni-svet-brez-sonca-04-06-2023/taborska_spust_1.jpg)\n\n![Ko pridejo mama in dva otroka, je potrebno mamo spustiti najprej. Ker je najbolj pogumna.](https://jknm-novice.s3.eu-central-003.backblazeb2.com/skozi-winetoujevo-brezno-v-cudezni-svet-brez-sonca-04-06-2023/taborska_spust_2.jpg)\n\n![Za hitrost spuščanja je skrbel Tomaž, ki pa je bil dovolj oddaljen od jame, da si je lahko kot edini privoščil »civilno« opravo.](https://jknm-novice.s3.eu-central-003.backblazeb2.com/skozi-winetoujevo-brezno-v-cudezni-svet-brez-sonca-04-06-2023/taborska_spust_3.jpg)\n\n![Malo, ampak ne preveč strahu.](https://jknm-novice.s3.eu-central-003.backblazeb2.com/skozi-winetoujevo-brezno-v-cudezni-svet-brez-sonca-04-06-2023/taborska_spust_4.jpg)\n\nLetos je bilo nekoliko manj obiskovalcev doživljajskega dne, dobrih 40, s številom spustov pa smo se kar približali številki 70. Nekateri so namreč izkoristili manjšo gnečo za svoj večkratni spust. Med njimi smo v jamo spustili tudi Damjana Virška Ravbarja, ki je predsednik društva Županova jama in eden najbolj zaslužnih za delovanje, za strokovni speleološki del pa smo v jamo spustili tudi Natašo Ravbar z Inštituta za raziskovanje krasa ZRC SAZU. Strah je bil pri nekaterih bolj ali manj prisoten, zagotovo pa je v prestrašenosti vodil mlad fant, ki pa ni vodil le v tem, ampak tudi po številu spustov. Prvega je komaj preživel, potem pa je ugotovil, da je to presneto zanimiva zadeva in se je vrnil še trikrat.\n\n![Pogled v vstopno brezno. Spodaj se pa mami trese.](https://jknm-novice.s3.eu-central-003.backblazeb2.com/skozi-winetoujevo-brezno-v-cudezni-svet-brez-sonca-04-06-2023/taborska_spust_5.jpg)\n\n![Sedaj pa še starejša sestra.](https://jknm-novice.s3.eu-central-003.backblazeb2.com/skozi-winetoujevo-brezno-v-cudezni-svet-brez-sonca-04-06-2023/taborska_spust_6.jpg)\n\n![Barbara je skrbela za oblačenje \"plenic\" – sedežev za spuščanje.](https://jknm-novice.s3.eu-central-003.backblazeb2.com/skozi-winetoujevo-brezno-v-cudezni-svet-brez-sonca-04-06-2023/taborska_spust_7.jpg)\n\n![Še malo, pa bova postala prava jamarja.](https://jknm-novice.s3.eu-central-003.backblazeb2.com/skozi-winetoujevo-brezno-v-cudezni-svet-brez-sonca-04-06-2023/taborska_spust_8.jpg)\n\nŽupanova jama ali kot smo ji rekli v času bivše Jugoslavije Taborska, je izjemno zanimiva. S Turističnim in okoljskim društvo Županova jama Grosuplje smo prvič sodelovali leta 2012, ko smo skupaj v akciji Očistimo Slovenijo poskrbeli za dvig odpadkov in stare neuporabljene opreme za ureditev jame skozi prvotni vhod, prvi javni spust za obiskovalce pa smo organizirali leto kasneje. Kar pomeni, da smo letos praznovali že deseti spust, čeprav jih je bilo zaradi covida seveda manj.\n\n![Ata Tom (Tomšič) in mama Vida sta bila tokrat varuški.](https://jknm-novice.s3.eu-central-003.backblazeb2.com/skozi-winetoujevo-brezno-v-cudezni-svet-brez-sonca-04-06-2023/taborska_spust_9.jpg)\n\n![Za jamarski naraščaj nam ni skrbeti. Anže s sinom Marcelom. Mame Maxinne pri Županovi ni bilo, ker je ravno takrat opravljala izpit za jamarskega pripravnika. Dedek vrhunski jamar, oče še bolj vrhunski, mamica je naredila izpit za pripravnika, Marcel pa tudi že v jamo »po štriku« hodi.](https://jknm-novice.s3.eu-central-003.backblazeb2.com/skozi-winetoujevo-brezno-v-cudezni-svet-brez-sonca-04-06-2023/taborska_spust_10.jpg)\n\nKot zanimivost pa poglejmo še nekatere podatke o Županovi jami. Jamo je 1926 odkril župan tedanje občine Šentjurij pri Grosupljem Josip Perme, ki se je v Brezno pri opolzkem kamnu spustil s sinom in njegovim vrstnikom in odkril današnjo Veliko dvorano. Jamo so potem temeljito raziskali člani Društva za raziskovanje podzemnih jam Ljubljana in jo še isto leto registrirali (1926), že dolgo znano Ledenico pod Taborom pa dober mesec kasneje. Jama je bila od vsega začetka tesno povezana tudi s znanstvenim speleološkim delovanjem, saj je že leto kasneje Valter Bohinc, geograf, kartograf, speleolog in bibliotekar opisal Županovo jamo s povsem znanstvenim speleološkim pristopom. Z biologom Romanom Kenkom in geologom Janezom Žurgo je sestavil podroben načrt za znanstveno raziskovanje kraških jam in potem opisal Županovo jamo. Prispevek je leta 1927 objavil v <a href=\"http://zgs.zrc-sazu.si/Portals/8/Geografski_vestnik/2_Pred1999/GV_0204_156_168.pdf\" target=\"_blank\">Geografskem vestniku</a> (bil je njegov prvi urednik). Čeprav je od takrat preteklo že skoraj stoletje, razprava še vedno velja kot redek primer analize, popisa in kompleksne obravnave raziskane jame. Tekst, ki ga je vredno prebrati tudi danes, v njem pa je poleg strokovnega opisa objavljeno tudi sedem fotografij in dva načrta.\n\nNaj pa omenimo, da je društvo Županova jama ob osemdesetletnici tudi izdalo knjigo z naslovom Županova jama, Čudežni svet brez sonca avtorjev Damjana Virška, Marije Samec, Nataše Ravbar in Marije Kralj. V knjigi predstavljajo zgodovino odkrivanja in urejanja jame, kopico strokovnih člankov o naravnih fenomenih, povezanih z jamo, dopolnjuje pa jo tudi literarni del. V knjigi so prvič javno objavili faksimile risbe slikarja Božidarja Jakca, ki je ob svojem obisku leta 1927 v spominsko knjigo jame upodobil Županov kapnik, enega najmarkantnejših stalagmitov v jami.\n\nOb odkrivanju jamskih rovov leta 1926 je bila vseskozi v ospredju želja najti povezavo med že dobro znano Ledenico in novo odkritimi deli jame. Nekega julijskega dne leta 1926 so raziskovalci v Vstopni, danes Permetovi dvorani, občutili svež zrak iz smeri Ledenice. Tistega dne je pihal vzhodni veter in zato so se raziskovalci lotili preizkusa z dimom – s kurjenjem ognja v Ledenici. Dim se je pokazal v Permetovi dvorani in s tem so potrdili povezavo. Jamo so že leto po odkritju uredili za turistični obisk, so pa obiskovalci v jamo vstopali po mogočnih lesenih stopnicah skozi brezno nad današnjo Permetovo dvorano. Ker je bil vhod ozek, prepaden in nevaren za so začeli razmišljati o prekopu med Ledenico in Srebrno dvorano. Z deli so začeli leta 1931, z nasveti pa je izvajalcem pomagal domačin iz Ponove vasi, ki je pred tem delal v ameriških rudnikih. Kopanje rova je potekalo iz smeri Ledenice, za določitev pravilne smeri pa so si pomagali s trkanjem kladiv po skalah na obeh straneh in sledili zvoku. Kopali so ročno s svedri, kladivi in ustrezno majhno količino razstreliva. Gradnja 34 m dolgega rova, utrjenega s kar 90 betonskimi stopnicami, je bila zaključena aprila leta 1935. Višinska razlika med vstopno in izstopno točko pa je skoraj 20 m.\n\nTuristično in okoljsko društvo Županova jama Grosuplje obiskovalce ne vodi le po jami (med vikendi, po posebnem dogovoru tudi med tednom), ampak organizirajo različne dogodke v povezavi z jamo. Kot na primer Noč z netopirji, Doživljajski dan, obisk jame z naglavnimi lučmi in podobne. Je pa jama znana tudi iz različnih filmov. V njej so snemali tretji del filmske trilogije Kekca (Kekčeve ukane, 1968), tri leta pred tem pa se je po jami »sprehajal« Winnetou. Sredi šestdesetih letih so na področju bivše Jugoslavije snemali tudi kultne vesterne po predlogi Karla Maya. Snemali so na današnjem ozemlju Hrvaške (Tulove grede, Zrmanja), Slovenije, Bosne ter Črne Gore. Poleg Županove jame so prizorišča našli še v Otoški jami, Rakovem Škocjanu, na Javornikih in Predjamskem gradu. V Županovi jami so snemali na dveh lokacijah in sicer v Veliki in Matjaževi dvorani, so pa takrat vso snemalno opremo spuščali skozi prvotni vhod.\n\n![Pa še ena slikca iz jame ...](https://jknm-novice.s3.eu-central-003.backblazeb2.com/skozi-winetoujevo-brezno-v-cudezni-svet-brez-sonca-04-06-2023/taborska_spust_11.jpg)\n\n![In druga. V jami je skoraj 500 stopnic ...](https://jknm-novice.s3.eu-central-003.backblazeb2.com/skozi-winetoujevo-brezno-v-cudezni-svet-brez-sonca-04-06-2023/taborska_spust_12.jpg)\n\n![Barbara je za krajši čas zamenjala Zvonko, ko pa se je vzpenjala, smo ji malo podaljšali pot in ob vsakem gibu navzgor malo spustili dvižno vrv. In je plezala in plezala, da so ji skoraj roke odpadle ...](https://jknm-novice.s3.eu-central-003.backblazeb2.com/skozi-winetoujevo-brezno-v-cudezni-svet-brez-sonca-04-06-2023/taborska_spust_13.jpg)\n\nČe poenostavimo, smo se skozi Winetoujev vhod podali v čudežni svet brez sonca Županove jame.\n\nUdeleženci smo bili Anže Tomšič, Barbara Mavrin, Zvonka Janežič, Andrej Jaklič, Marko Majhen in&nbsp;Tomaž Bukovec."
  },
  {
    "id": 615,
    "markdown": "# Jamarske raziskave v obori Stari Log\n\nObora Stari Log je dobrih 1000 ha veliko območje na obrobju Suhe Krajine.\n  Ograjeno je z 2 m visoko mrežo ter električnim pastirjem. Razglašeno je kot\n  gozd s posebnim namenom zaradi intenzivne gojitve divjadi. Že od leta 1964 je\n  to območje zaprto za širšo javnost, letos pa so nam v Zavodu za gozdove\n  Slovenije, Območna enota Kočevje, LPN Kočevsko, dovolili vstop in odklenili\n  vrata v raziskovalne namene.\n\nPredhodno smo pregledali teren s pomočjo računalnika in si označili skoraj 100\n  lidar točk. Šestnajst jamark in jamarjev (JKNM z gostjo iz JK Rakek) se je\n  odzvalo predsednikovemu vabilu in tako smo tri dni obiskovali lokacije ter\n  pregledovali, raziskovali, fotografirali, merili ter risali načrte novih\n  vodoravnih jam in (predvsem) brezen.\n\nV soboto, 17.2.2024, smo razdeljeni v štiri skupine uspeli pregledati več kot\n  60 objektov. Naslednji dan smo imeli tako manj dela, ki pa ga nismo čisto\n  dokončali. Dve večji brezni smo uspešno raziskali na tretji akciji v soboto,\n  2.3.2024, ter mimogrede naredili še nekaj foto gradiva za bodoče publiciranje.\n\nOd 97 pregledanih lokacij znotraj obore smo našli, raziskali, izmerili,\n  narisali načrt ter pripravili zapisnike za 23 novih jam, ki nosijo imena od\n  Obora Stari Log 1 do Obora Stari Log 23.\n\nHvala ZGS, OE Kočevje, da so nam omogočili to krasno raziskovalno izkušnjo\n  znotraj zaščitenega območja. Posebna zahvala pa gre lovcu Janezu za prijazen\n  sprejem, strokovno razlago ter izkazano medsebojno zaupanje. Še kdaj …\n  In seveda, hvala tudi Kacotu, ki je \"lidarice\" v Fugrotu napikal ;-)\n\nV obori smo raziskovali Anja Pirc (JK Rakek), Maxinne Hodnik, Angelca Pajk, Marko Pršina,\n  Jure Tičar, Neven Đurković, Borivoj Ladišić, Dominik Zagorc, Boštjan Kuhelj,\n  Uroš Mervič, Urban Slana, Anže Tomšič, Zvonka Janežič, Zdravko Bučar, Tomaž\n  Bukovec in Marko Majhen.\n\n![Jamarski zbor pred lovskim domom v Starem Logu. Foto Marko Majhen](https://jknm-novice.s3.eu-central-003.backblazeb2.com/jamarske-raziskave-v-obori-stari-log-13-03-2024/01_2024_02_18_obora_polom_drugi_dan_002_foto_majh.jpg)\n\n![Protokol ob vstopu v oboro narekuje razkuževanje vozil in obutve.&nbsp;Foto\n    Marko Majhen](https://jknm-novice.s3.eu-central-003.backblazeb2.com/jamarske-raziskave-v-obori-stari-log-13-03-2024/02_2024_02_18_obora_polom_drugi_dan_005_foto_majh.jpg)\n\n![Marko in Neven na povratku iz Skozenjca pri Jurčku.&nbsp;Foto Marko Majhen](https://jknm-novice.s3.eu-central-003.backblazeb2.com/jamarske-raziskave-v-obori-stari-log-13-03-2024/05_2024_03_02_tretji_dan_v_obori_043_foto_majh.jpg)\n\n![Odlično sodelovanje satelitov, lidarja, telefona in jamarja. Foto Zvonka\n    Janežič](https://jknm-novice.s3.eu-central-003.backblazeb2.com/jamarske-raziskave-v-obori-stari-log-13-03-2024/06_img_20240217_091114_foto_zvonka.jpg)\n\n![A bo za registracijo? Foto Zdravko Bučar](https://jknm-novice.s3.eu-central-003.backblazeb2.com/jamarske-raziskave-v-obori-stari-log-13-03-2024/07_20240217_143859_foto_zdravko.jpg)\n\n![Pregled jame z delovnim imenom kaco718.&nbsp;Foto Marko Majhen](https://jknm-novice.s3.eu-central-003.backblazeb2.com/jamarske-raziskave-v-obori-stari-log-13-03-2024/08_2024_02_17_obora_prvi_dan_023_kaco718_foto_majh.jpg)\n\n![Neven kaže prehod v dobrih 25 m globoko notranje brezno, ki se odpira takoj\n    za vhodom v Skozenjc.&nbsp;Foto Marko Majhen](https://jknm-novice.s3.eu-central-003.backblazeb2.com/jamarske-raziskave-v-obori-stari-log-13-03-2024/09_2024_03_02_tretji_dan_v_obori_022_foto_majh.jpg)\n\n![Jure opremlja notranje brezno v Skozenjcu. Foto Marko Majhen](https://jknm-novice.s3.eu-central-003.backblazeb2.com/jamarske-raziskave-v-obori-stari-log-13-03-2024/10_2024_03_02_tretji_dan_v_obori_013_foto_majh.jpg)\n\n![V jami kaco809.&nbsp;Foto Marko Majhen](https://jknm-novice.s3.eu-central-003.backblazeb2.com/jamarske-raziskave-v-obori-stari-log-13-03-2024/11_2024_02_17_obora_prvi_dan_058_kaco809_foto_majh.jpg)\n\n![Uroš med meritvami v novi jami.&nbsp;Foto Marko Majhen](https://jknm-novice.s3.eu-central-003.backblazeb2.com/jamarske-raziskave-v-obori-stari-log-13-03-2024/12_2024_02_17_obora_prvi_dan_049_nova_jama_foto_majh.jpg)\n\n![Jure in Neven med napredovanjem v Skozenjcu.&nbsp;Foto Marko Majhen](https://jknm-novice.s3.eu-central-003.backblazeb2.com/jamarske-raziskave-v-obori-stari-log-13-03-2024/13_2024_03_02_tretji_dan_v_obori_025_foto_majh.jpg)\n\n![Okostij različnih živali v tukajšnjih breznih res ne manjka. Foto Zvonka\n    Janežič](https://jknm-novice.s3.eu-central-003.backblazeb2.com/jamarske-raziskave-v-obori-stari-log-13-03-2024/img_20240217_144341_01.jpg)\n\n![Maxinne in Anja na dnu brezna v Skozenjcu.&nbsp;Foto Marko Majhen](https://jknm-novice.s3.eu-central-003.backblazeb2.com/jamarske-raziskave-v-obori-stari-log-13-03-2024/15_2024_03_02_tretji_dan_v_obori_029_foto_majh.jpg)\n\n![Vračanje iz Skozenjca.&nbsp;Foto Marko Majhen](https://jknm-novice.s3.eu-central-003.backblazeb2.com/jamarske-raziskave-v-obori-stari-log-13-03-2024/17_kaco_801_06_foto_marko.jpg)\n\n![Drugi dan jamarske akcije - vrsta za dezinfekcijo pred odhodom iz\n    obore.&nbsp;Foto Marko Majhen](https://jknm-novice.s3.eu-central-003.backblazeb2.com/jamarske-raziskave-v-obori-stari-log-13-03-2024/18_2024_02_18_obora_polom_drugi_dan_021_foto_majh.jpg)"
  },
  {
    "id": 617,
    "markdown": "# Jamarski tečaj 2024 - Jazbina in prva praktična vaja\n\n## Naravna lepota Jazbina\n\n![Jama je eno pomembnejših dolenjskih jamskih zatočišč netopirjev.](https://jknm-novice.s3.eu-central-003.backblazeb2.com/jamarski-tecaj-2024-jazbina-in-prva-prakticna-vaja-03-04-2024/img_1259.jpg)\n\nZakaj biti sploh jamar?\n\n“Kaj pa če bi šla med jamarje?”, me je nekega februarskega večera vprašal moj prijatelj. Takoj odvnem: “Med jamarje? Zakaj? Kje si pa to najdu?”. Kasneje sva se nato izobrazila, kaj vse jamarji počnejo, in da ni to samo čudno hojenje z blatnimi škornji po še bolj blatnih rovih, ampak je jamarstvo veliko več. Takoj, ko sem izvedel, da uporabljajo tudi vrvno tehniko, sem bil odločen: “Greva!”.\n\n### “Pod tako lepim svetom na tej Zemlji, obstaja še en tako lep svet pod zemljo”.\n\nZgornji verz sem izrekel sam sebi (ja, sem skoraj že tako čuden, kot pravi jamarji) v temačni, čisto tihi vrnitvi iz jame Jazbina nazaj proti izhodu, saj nam je inštruktor dal možnost, da se po že znani poti (to sem si mislil) vsak tečajnik sam vrne na izhodiščno točko – izhod iz jame.\n\nŽe v prvem ovinku, ko sem zapustil sicer majhno, a zame veliko klančino s čisto golo skalo, sem se znašel čisto sam, obdan z rovom in neznansko tišino – to mi je bilo všeč. Malo manj všeč pa občutek, da sem pri naslednjem ovinku že zgrešil smer. “Pa kako, če je bila pa za notri tako enostavna pot?” sem se boril sam s sabo. In šel še malo naprej in malo … in potem pridem do meni znane potke, kjer sem pa že vedel, da sem na pravem mestu. Polno adrenalina, pozornosti, budnosti in nenazadnje tudi tehnike, ki napravi raziskovanje v jamah še toliko bolj privlačno – seveda se mora za to odločiti vsak sam in mora imeti v sebi iskrico in željo po tem.\n\n![Sigove tvorbe na stropu in steni Jazbine.](https://jknm-novice.s3.eu-central-003.backblazeb2.com/jamarski-tecaj-2024-jazbina-in-prva-prakticna-vaja-03-04-2024/img_1253.jpg)\n\n## Plezalna lojtrica\n\nDrugi del vaje je bil spoznavanje enega dela vrvne tehnike in predvsem rokovanje z lestvijo (v naslovu sem jo poimenoval kar “lojtrica”), s pomočjo katere se je nekoč in še sedaj nekje po jamah premaguje višino. Inštruktor je pred točko vsakega tečajnika dobro pregledal ali je prav naredil varovanje na sebi, saj je vedno varnost na prvem mestu.\n\n![Raznovrstna oprema pred začetkom tečaja.](https://jknm-novice.s3.eu-central-003.backblazeb2.com/jamarski-tecaj-2024-jazbina-in-prva-prakticna-vaja-03-04-2024/img_1244.jpg)\n\nVaja mi je sprva izgledala enostavna, a ko sem začel prve korake po lestvi navzdol, so se že pokazale prve male težave: kako prijeti lestev, če je pa le-ta tesno zlita po skali – saj gre prst komaj vmes. S pomočjo izkušenih jamarjev – inštruktorjev – sem tudi to usvojil. Naučili smo se tudi jedrnate komunikacije med jamarji v primeru varovanja na vrvi in ko prispemo do tal oziroma predela kjer je varno.\n\n![Pritrjevanje lojtrc in varovalne vrvi.](https://jknm-novice.s3.eu-central-003.backblazeb2.com/jamarski-tecaj-2024-jazbina-in-prva-prakticna-vaja-03-04-2024/img_1262.jpg)\n\nDan je bil vrhunski, ekipa izkušenih jamarjev tudi, tečajniki zagnani in željni znanja, tako da smo dan in vaje zaključili nad pričakovanji – za konec sta pa naju inštruktorja še spodbudila: “Na naslednji vaji pa vas dobijo v roke mlajši jamarji, kar pomeni, da vam bo še za stopnjo zanimivejše.”"
  },
  {
    "id": 618,
    "markdown": "# Jamarski tečaj 2024 - prvi vtisi iz Malisnice\n\nObora Stari Log je dobrih 1000 ha veliko območje na obrobju Suhe Krajine.\n  Ograjeno je z 2 m visoko mrežo ter električnim pastirjem. Razglašeno je kot\n  gozd s posebnim namenom zaradi intenzivne gojitve divjadi. Že od leta 1964 je\n  to območje zaprto za širšo javnost, letos pa so nam v Zavodu za gozdove\n  Slovenije, Območna enota Kočevje, LPN Kočevsko, dovolili vstop in odklenili\n  vrata v raziskovalne namene.\n\nPredhodno smo pregledali teren s pomočjo računalnika in si označili skoraj 100\n  lidar točk. Šestnajst jamark in jamarjev (JKNM z gostjo iz JK Rakek) se je\n  odzvalo predsednikovemu vabilu in tako smo tri dni obiskovali lokacije ter\n  pregledovali, raziskovali, fotografirali, merili ter risali načrte novih\n  vodoravnih jam in (predvsem) brezen.\n\nV soboto, 17. februarja 2024, smo razdeljeni v štiri skupine uspeli pregledati več kot\n  60 objektov. Naslednji dan smo imeli tako manj dela, ki pa ga nismo čisto\n  dokončali. Dve večji brezni smo uspešno raziskali na tretji akciji v soboto,\n  2.3.2024, ter mimogrede naredili še nekaj foto gradiva za bodoče publiciranje.\n\nOd 97 pregledanih lokacij znotraj obore smo našli, raziskali, izmerili,\n  narisali načrt ter pripravili zapisnike za 23 novih jam, ki nosijo imena od\n  Obora Stari Log 1 do Obora Stari Log 23.\n\nHvala ZGS, OE Kočevje, da so nam omogočili to krasno raziskovalno izkušnjo\n  znotraj zaščitenega območja. Posebna zahvala pa gre lovcu Janezu za prijazen\n  sprejem, strokovno razlago ter izkazano medsebojno zaupanje. Še kdaj …\n  In seveda, hvala tudi Kacotu, ki je \"lidarice\" v Fugrotu napikal ;-)\n\nRaziskovali: Anja Pirc (JK Rakek), Maxinne Hodnik, Angelca Pajk, Marko Pršina,\n  Jure Tičar, Neven Đurković, Borivoj Ladišić, Dominik Zagorc, Boštjan Kuhelj,\n  Uroš Mervič, Urban Slana, Anže Tomšič, Zvonka Janežič, Zdravko Bučar, Tomaž\n  Bukovec in Marko Majhen.\n\n![Jamarski zbor pred lovskim domom v Starem Logu. Foto Marko Majhen](https://jknm-novice.s3.eu-central-003.backblazeb2.com/jamarski-tecaj-2024-prvi-vtisi-iz-malisnice-06-04-2024/01_2024_02_18_obora_polom_drugi_dan_002_foto_majh.jpg)\n\n![Protokol ob vstopu v oboro narekuje razkuževanje vozil in obutve.&nbsp;Foto\n    Marko Majhen](https://jknm-novice.s3.eu-central-003.backblazeb2.com/jamarski-tecaj-2024-prvi-vtisi-iz-malisnice-06-04-2024/02_2024_02_18_obora_polom_drugi_dan_005_foto_majh.jpg)\n\n![Marko in Neven na povratku iz Skozenjca pri Jurčku.&nbsp;Foto Marko Majhen](https://jknm-novice.s3.eu-central-003.backblazeb2.com/jamarski-tecaj-2024-prvi-vtisi-iz-malisnice-06-04-2024/05_2024_03_02_tretji_dan_v_obori_043_foto_majh.jpg)\n\n![Odlično sodelovanje satelitov, lidarja, telefona in jamarja. Foto Zvonka\n    Janežič](https://jknm-novice.s3.eu-central-003.backblazeb2.com/jamarski-tecaj-2024-prvi-vtisi-iz-malisnice-06-04-2024/06_img_20240217_091114_foto_zvonka.jpg)\n\n![A bo za registracijo? Foto Zdravko Bučar](https://jknm-novice.s3.eu-central-003.backblazeb2.com/jamarski-tecaj-2024-prvi-vtisi-iz-malisnice-06-04-2024/07_20240217_143859_foto_zdravko.jpg)\n\n![Pregled jame z delovnim imenom kaco718.&nbsp;Foto Marko Majhen](https://jknm-novice.s3.eu-central-003.backblazeb2.com/jamarski-tecaj-2024-prvi-vtisi-iz-malisnice-06-04-2024/08_2024_02_17_obora_prvi_dan_023_kaco718_foto_majh.jpg)\n\n![Neven kaže prehod v dobrih 25 m globoko notranje brezno, ki se odpira takoj\n    za vhodom v Skozenjc.&nbsp;Foto Marko Majhen](https://jknm-novice.s3.eu-central-003.backblazeb2.com/jamarski-tecaj-2024-prvi-vtisi-iz-malisnice-06-04-2024/09_2024_03_02_tretji_dan_v_obori_022_foto_majh.jpg)\n\n![Jure opremlja notranje brezno v Skozenjcu. Foto Marko Majhen](https://jknm-novice.s3.eu-central-003.backblazeb2.com/jamarski-tecaj-2024-prvi-vtisi-iz-malisnice-06-04-2024/10_2024_03_02_tretji_dan_v_obori_013_foto_majh.jpg)\n\n![V jami kaco809.&nbsp;Foto Marko Majhen](https://jknm-novice.s3.eu-central-003.backblazeb2.com/jamarski-tecaj-2024-prvi-vtisi-iz-malisnice-06-04-2024/11_2024_02_17_obora_prvi_dan_058_kaco809_foto_majh.jpg)\n\n![Uroš med meritvami v novi jami.&nbsp;Foto Marko Majhen](https://jknm-novice.s3.eu-central-003.backblazeb2.com/jamarski-tecaj-2024-prvi-vtisi-iz-malisnice-06-04-2024/12_2024_02_17_obora_prvi_dan_049_nova_jama_foto_majh.jpg)\n\n![Jure in Neven med napredovanjem v Skozenjcu.&nbsp;Foto Marko Majhen](https://jknm-novice.s3.eu-central-003.backblazeb2.com/jamarski-tecaj-2024-prvi-vtisi-iz-malisnice-06-04-2024/13_2024_03_02_tretji_dan_v_obori_025_foto_majh.jpg)\n\n![Okostij različnih živali v tukajšnjih breznih res ne manjka. Foto Zvonka\n    Janežič](https://jknm-novice.s3.eu-central-003.backblazeb2.com/jamarski-tecaj-2024-prvi-vtisi-iz-malisnice-06-04-2024/img_20240217_144341_01.jpg)\n\n![Maxinne in Anja na dnu brezna v Skozenjcu.&nbsp;Foto Marko Majhen](https://jknm-novice.s3.eu-central-003.backblazeb2.com/jamarski-tecaj-2024-prvi-vtisi-iz-malisnice-06-04-2024/15_2024_03_02_tretji_dan_v_obori_029_foto_majh.jpg)\n\n![Vračanje iz Skozenjca.&nbsp;Foto Marko Majhen](https://jknm-novice.s3.eu-central-003.backblazeb2.com/jamarski-tecaj-2024-prvi-vtisi-iz-malisnice-06-04-2024/17_kaco_801_06_foto_marko.jpg)\n\n![Drugi dan jamarske akcije - vrsta za dezinfekcijo pred odhodom iz\n    obore.&nbsp;Foto Marko Majhen](https://jknm-novice.s3.eu-central-003.backblazeb2.com/jamarski-tecaj-2024-prvi-vtisi-iz-malisnice-06-04-2024/18_2024_02_18_obora_polom_drugi_dan_021_foto_majh.jpg)"
  },
  {
    "id": 626,
    "markdown": "# Obisk jamarjev s Krete [3]\n\nNedelja je bila predvidena za dopoldanski ležerni sprehod po sedaj že klasični krožni poti po Kočevskem Rogu in popoldanski spust v vhodno vertikalo Cinkovega križa. Naporna sobota je botrovala spremembi načrtov, tako da smo iz doline krenili šele ob 11. uri. Že dan pred tem pa smo opustili idejo o uporabi vrne tehnike. Ne glede na zamudo ali pa zaradi nje smo vsi dobre volje pot začeli na križišču roške in cinkarske ceste. Grki so bili že takoj navdušeni na oblico zelenja in dreves in prestrašeno spraševali ali tukaj res živijo medvedi. Najboljši dokaz so bile ogromne kosmatinčeve stopinje, na katere smo naleteli že na vlaki do Cinkovega križa.\n\n![Odtis medvedje šape.](https://jknm-novice.s3.eu-central-003.backblazeb2.com/obisk-jamarjev-s-krete-3-07-05-2024/20240505_113252.jpg)\n\nVišji decibeli pogovora so se spontano znižali ob pogledu na najglobljo vhodno vertikalo in nato ob razlagi zgodovinskega ozadja Dvojnega brezna. Pot smo nadaljevali do Kapševega bunkerja, brezstropni jami, ker smo imeli naslednji postanek.\n\n![Kapšev bunker je jama brez stropa.](https://jknm-novice.s3.eu-central-003.backblazeb2.com/obisk-jamarjev-s-krete-3-07-05-2024/20240505_115252.jpg)\n\nNa poti do Jelenovega hodnika smo si ogledali še vhoda v dve manjši brezni in nato nadaljevali z daljšim odsekom poti do Jame nad Dolgim vodnjakom, ki jih presenetila s svojo velikostjo.\n\n![Pod spodmolom Jame nad Dolgim vodnjakom.](https://jknm-novice.s3.eu-central-003.backblazeb2.com/obisk-jamarjev-s-krete-3-07-05-2024/20240505_125013.jpg)\n\nPred obiskom Male in Velike Knežje jame smo imeli malico in debato o uporabi karbidk, saj je bil pred nami obisk edine jame, kjer rabimo razsvetljavo. Zanimivo, da na Kreti tečajnikom še vedno predstavljajo delovanje karbidke. Pot smo nadaljevali z obiskom Velike Knežje jame in pohodom nazaj do Cink križa.\n\n![Pred vstopom v Malo Knežjo jamo.](https://jknm-novice.s3.eu-central-003.backblazeb2.com/obisk-jamarjev-s-krete-3-07-05-2024/20240505_133332.jpg)\n\n![Mogočna Velika Knežja jama.](https://jknm-novice.s3.eu-central-003.backblazeb2.com/obisk-jamarjev-s-krete-3-07-05-2024/20240505_134946.jpg)\n\nNa poti v dolino smo se ustavili še pri Pihalniku, kjer smo odprli vhod, iz katerega je močno pihalo in prediskutirali naše dejavnosti, vezane na čiščenje jam.\n\n![Zdravko: A je še kdo notri?](https://jknm-novice.s3.eu-central-003.backblazeb2.com/obisk-jamarjev-s-krete-3-07-05-2024/20240505_144808.jpg)\n\nFotografije Zdravko Bučar in Petra Glinšek"
  },
  {
    "id": 627,
    "markdown": "# Obisk jamarjev s Krete [4]\n\nČetrti in zadnji dan obiska grških jamarjev smo oblikovali tako, da so se lahko v čimvečji možni meri seznanili z zgodovino območja, kjer smo člani JKNM raziskovalno zelo prisotni - Kočevskim Rogom. Po zboru na običajni odhodni točki v Podturnu smo se napotili na Bazo 20, kjer nam je vodnik Dolenjskega muzeja Novo mesto in odličen poznavalec Kočevskega Roga Jože Saje razložil pomen tega sedeža političnega vodstva partizanskega odporniškega gibanja med drugo svetovno vojno.\n\n![](https://jknm-novice.s3.eu-central-003.backblazeb2.com/obisk-jamarjev-s-krete-4-08-05-2024/20240506_001.jpg)\n\nOgled smo nadaljevali v bolnici Jelendol, ki jo kljub vetrolomom in snegolomom pristojne službe relativno uspešno držijo pri življenju. Med ogledanimi barakami je goste še najbolj zanimala rekonstrukcija dimnice - barake, ki je služila ohlajanju dima ob tamkajšnji kuhinjii.\n\n![](https://jknm-novice.s3.eu-central-003.backblazeb2.com/obisk-jamarjev-s-krete-4-08-05-2024/20240506_002.jpg)\n\nRazumljivo, da smo poleg bolnice Jelendol obiskali tudi pripadajoče grobišče, ki je bilo v sedanji podobi urejeno v petdesetih letih prejšnjega stoletja.\n\n![](https://jknm-novice.s3.eu-central-003.backblazeb2.com/obisk-jamarjev-s-krete-4-08-05-2024/20240506_003.jpg)\n\nPo ogledu jame in obrazložitvi dogajanja v jami v Rugarskih klancih smo se odpeljali na Žago Rog, kjer smo se med okrepčilom seznanili z obstojem nekdanje žage in pripadajočih objektov ter predvsem ostankov nekdanje 35 km dolge ozkotirne gozdne železnice.\n\n![](https://jknm-novice.s3.eu-central-003.backblazeb2.com/obisk-jamarjev-s-krete-4-08-05-2024/20240506_004.jpg)\n\nZa zaključek dneva smo se premaknili na kočevsko stran Roga in se najprej ustavili pred Jamo pod Macesnovo gorico, kjer so nedavno izvedli sanitarno čiščenje več tisoč žrtev povojnih pobojev (maj 1945).\n\n![](https://jknm-novice.s3.eu-central-003.backblazeb2.com/obisk-jamarjev-s-krete-4-08-05-2024/20240506_005.jpg)\n\nObiskali smo tudi bližnje množično grobišče v Jami pod Krenom in prisluhnili že zadnji razlagi dogodkov potem, ko se je druga svetovna vojna uradno že končala - to je ravno v dneh, ko to pišemo.\n\n![](https://jknm-novice.s3.eu-central-003.backblazeb2.com/obisk-jamarjev-s-krete-4-08-05-2024/20240506_006.jpg)\n\nNaša zadnja postaja je bila spet Baza 20, kjer je Jože gostom podaril nekaj izvodob publikacije <i>Kočevski Rog med drugo svetovno vojno in danes</i> avtorja Jožeta Sajeta, katere avtor barvnih fotografij sem podpisani.\n\nZadovoljstvo na obrazih naših gostov so kazali, da so pri nas in z nami uživali in si napolnili baterije za nadaljnje raziskovanje naše dežele. Posebno dnevno pohvalo pa je dobil Peter Pršina za tekoče in suvereno prevajanje v angleški jezik.\n\n![](https://jknm-novice.s3.eu-central-003.backblazeb2.com/obisk-jamarjev-s-krete-4-08-05-2024/20240506_007.jpg)\n\nVerjemite, Grki so se res iskreno zahvalili vsem organizatorjem in članom kluba za gostoljublje, ki so ga uživali med nami. Prijazno nas vabijo na kakšno od njihovih raziskovanj, ali pa kar tako na počitnice. Če boste kdaj pomislili na Kreto, se spomnite njih in jih obiščite.\n\nPo Kočevskem Rogu smo kolovratili Marko Pršina, Peter Pršina, Jože Saje, Uroš Mervič, Anja Moric, Darijan Doltar ter sedem Kretežanov.\n\nPS: skupina je enotedensko bivanje v Sloveniji nadaljevala na Primorskem, kjer so najprej obiskali Škocjanske jame. Šini je posredoval, da so dobili popust pri vstopnicah. So mi napisali, da so še enkrat za vse hvaležni: \"Čudovita dežela s čudovitimi ljudmi!\"."
  },
  {
    "id": 619,
    "markdown": "# Jamarski tečaj 2024 - Stropnica\n\nV nedeljo, 7. aprila 2024, je bil v sklopu jamarskega tečaja planiran obisk Stropnice. Že zgodaj zjutraj se nas je nekaj pripeljalo do bivaka pri Čaganki, kjer so se inštruktorji in ostali tečajniki dobili že prejšnji večer in prespali kar tam. V polni jamarski opremi in navdušeni nad novim izzivom se sprehodimo par sto metrov do vhoda v Stropnico, kjer so inštruktorji za nas že dan prej opremili štiri smeri.\n\n![Pred spustom v 30 metrsko brezno so se nam pošteno šibila kolena …](https://jknm-novice.s3.eu-central-003.backblazeb2.com/jamarski-tecaj-2024-stropnica-14-04-2024/slika_1.jpg)\n\n![… ampak ob spremstvu naših inštruktorjev smo začetno nervoznost kmalu premagali.](https://jknm-novice.s3.eu-central-003.backblazeb2.com/jamarski-tecaj-2024-stropnica-14-04-2024/slika_2.jpg)\n\nPrvi korak iz police proti trideset metrskem breznu nam je nekoliko pohitril srčni utrip, a do takrat, ko smo teh istih 30 metrov preplezali nazaj do vhoda, smo se počutili že kot ribe v vodi. Osvojili smo nekaj novih veščin, kot je npr. spust in plezanje preko vozla na vrvi ter dobro utrdili znanje, ki smo ga pridobili že prejšnji teden v Malisnici. Po tem, ko smo se v brezno spustili že vsaj trikrat, so inštruktorji razopremili smeri, mi smo zložili vrvi in vsi skupaj smo se odpravili nazaj do bivaka, kjer je del ekipe nad ognjem skuhal odlično kosilo; testenine z mesnim ragujem in vegetarijanske s paradižnikovo mezgo. Preden smo se okrepčali, nas je Klemen vodil še do vhoda v Čaganko, v katero se bomo spustili čez tri tedne, na izpitni vikend za nas jamarje pripravnike. Navdušeni nad tem kar nas še čaka smo pojedli kosilo, malo poklepetali, Anja pa nam je skuhala še kavo.\n\n![Vhodno brezno Stropnice na začetku deluje precej strašljivo.](https://jknm-novice.s3.eu-central-003.backblazeb2.com/jamarski-tecaj-2024-stropnica-14-04-2024/slika_3.jpg)\n\n![Nervoznost lahko premagamo tudi s smehom.](https://jknm-novice.s3.eu-central-003.backblazeb2.com/jamarski-tecaj-2024-stropnica-14-04-2024/slika_4.jpg)\n\n![Maxinne, Neven in Peter so trenirali opremljanje jam in tovariško pomoč za pripravo na JZS izpite.](https://jknm-novice.s3.eu-central-003.backblazeb2.com/jamarski-tecaj-2024-stropnica-14-04-2024/slika_5.jpg)\n\n![Sprehodili smo se tudi do vhoda v Čaganko in vsi že komaj čakamo, da se spustimo v njene globine.](https://jknm-novice.s3.eu-central-003.backblazeb2.com/jamarski-tecaj-2024-stropnica-14-04-2024/slika_6.jpg)\n\nPo dnevu v vertikali pa je imel Mič za nas še eno presenečenje – plazenje po rovih Vodoravne jame pod Židovcem. Vneto se podamo v nov izziv in cela ekipa se prebije tudi skozi najmanjše rove. Po plazenju vstopimo v čudovito dvorano, se nagledamo kapnikov, ki prekrivajo strop, ponvic, ki krasijo tla in seveda jamskih kobilic. Po istem rovu se odplazimo iz jame, poslovimo in se rahlo utrujeni, a hkrati polni zanosa odpeljemo domov.\n\n![Kosilo izpod rok Maxinne in Nevena je pošteno teknilo po celem dnevu švicanja.](https://jknm-novice.s3.eu-central-003.backblazeb2.com/jamarski-tecaj-2024-stropnica-14-04-2024/slika_7.jpg)\n\n![Veliko število tečajnikov pomeni tudi velik angažma inštruktorjev JKNM.](https://jknm-novice.s3.eu-central-003.backblazeb2.com/jamarski-tecaj-2024-stropnica-14-04-2024/slika_8.jpg)\n\n![Za konec pa smo se preizkusili še v premagovanju ožin.](https://jknm-novice.s3.eu-central-003.backblazeb2.com/jamarski-tecaj-2024-stropnica-14-04-2024/slika_9.jpg)\n\n![Srečni, a rahlo umazani, zopet na prostosti.](https://jknm-novice.s3.eu-central-003.backblazeb2.com/jamarski-tecaj-2024-stropnica-14-04-2024/slika_10.jpg)"
  },
  {
    "id": 628,
    "markdown": "# Dolenjski jamarski tabor 2024 v Kostanjevici\n\nDolenjski jamarski tabori so bili v preteklosti namenjeni skupni organizaciji raziskovanja večjih objektov. Tako so različni dolenjski klubi do leta 1996, ko je tovrstno srečanje zamrlo, pripravili sedemnajst taborov. Na pobudo JK Brežice, JK Novo mesto in JK Krka smo leta 2017 tabore obudili z novim konceptom, ki predstavlja druženje, organizacijo jamarskih izpitov in dodatno izobraževanje, predstavitev jamarskih dosežkov v minulem letu in obiske zanimivih jamskih objektov v okolici. Ter danes že kar legendarno tekmovanje dvojic v dolenjskem speleotlonu, posebnem poligonu, sestavljenem iz plezanja, jamarskih nalog in premagovanja posebnega zaboja z ožinami. Leta 2022 je DJT organiziral naš klub ob 60 letnici delovanja, preteklo leto&nbsp;DZRJ Ribnica, letos pa je srečanje organiziral Klub jamarjev Kostanjevica na Krki, prav tako ob svoji 60 letnici delovanja.\n\nSrečanje je potekalo od petka, 31. maja, do nedelje, 2. julija, pred jamarskim domom Martina Bolteza pred Kostanjeviško jamo. V petek smo si ogledali nekaj filmov in krajše predstavitve dela različnih dolenjskih klubov, sobota pa je bila namenjena obisku Jame v Dovčku, Himalaje (-70m), brezna Gorjanc (-304m) ter Kostanjeviške jame. Zvečer je sledilo druženje in podelitev priznanj Jamarske zveze Slovenije. Člani JKNM smo se tudi tokrat udeležili DJT v res velikem številu, prav tako pa tudi samih jamarskih akcij.\n\n![Kraj dogajanja: Jamarski dom Martina Bolteza pred Kostanjeviško jamo.](https://jknm-novice.s3.eu-central-003.backblazeb2.com/dolenjski-jamarski-tabor-2024-v-kostanjevici-06-06-2024/1.jpg)\n\n![Impresivna Jama v Dovčku.](https://jknm-novice.s3.eu-central-003.backblazeb2.com/dolenjski-jamarski-tabor-2024-v-kostanjevici-06-06-2024/2.jpg)\n\n![Vstopno brezno Himalaje je opremljeno s fiksnimi klini.](https://jknm-novice.s3.eu-central-003.backblazeb2.com/dolenjski-jamarski-tabor-2024-v-kostanjevici-06-06-2024/3.jpg)\n\n![Rovi in še enkrat rovi. Ter seveda blato. Himalaja.](https://jknm-novice.s3.eu-central-003.backblazeb2.com/dolenjski-jamarski-tabor-2024-v-kostanjevici-06-06-2024/4.jpg)\n\n![Obisk Kostanjeviške jame je bil za del udeležencev turističen, del pa se jih je podal v nove dele.](https://jknm-novice.s3.eu-central-003.backblazeb2.com/dolenjski-jamarski-tabor-2024-v-kostanjevici-06-06-2024/5.jpg)\n\nJama v Dovčku je s svojimi impresivnimi kapniki navdušila vse, v Himalajo pa so se odpravili naši člani Rok Ilc, Erazem Šiler Hudoklin in Marko Majhen, ki je zelo slikovito opisal jamo. Rovi si sledijo drug za drugim in gredo ves čas naprej. Zanimivo je tudi to, da so na koncu jame, po več kot kilometru rovov, opazili veliko netopirjev in tudi zaznali vonj po greznici. To govori o tem, da so rovi verjetno blizu površja, netopirji pa so skoraj gotovo prileteli skozi kakšen še neodkrit vhod. »Vstopno brezno je posrečeno opremljeno s kovinskimi klini, varuješ se s popkovinama na plezalnemu pasu. Nadalje pa gre jama v krasne vodoravne rove, v katere se je najbolj pametno podati brez pasu. Jama je krasna, po blatu, vodi in neskončnih rovih smo se prebijali več kot dve uri,« je povedal Majh.\n\nV najgloblje brezno na Gorjancih Gorjanc sta se z ostalimi spustila tudi Maxinne Hodnik in Boštjan Kuhelj. »Ves čas si sledijo blatna brezna in ožine, ki pa so jih kostanjeviški jamarji solidno razširili,« je po vrnitvi na površje povedala Maxinne.\n\n![Speleotlon prihaja po zraku ...](https://jknm-novice.s3.eu-central-003.backblazeb2.com/dolenjski-jamarski-tabor-2024-v-kostanjevici-06-06-2024/8.jpg)\n\n![Cev je bila za nekatere presneto ozka.](https://jknm-novice.s3.eu-central-003.backblazeb2.com/dolenjski-jamarski-tabor-2024-v-kostanjevici-06-06-2024/9.jpg)\n\n![Najboljša ženska ekipa: Tanja in Maxinne.](https://jknm-novice.s3.eu-central-003.backblazeb2.com/dolenjski-jamarski-tabor-2024-v-kostanjevici-06-06-2024/10.jpg)\n\n![Kostanjevčani so odlično poskrbeli tudi za prehrano.](https://jknm-novice.s3.eu-central-003.backblazeb2.com/dolenjski-jamarski-tabor-2024-v-kostanjevici-06-06-2024/11.jpg)\n\n![Zmagovalca: Anže in Klemen.](https://jknm-novice.s3.eu-central-003.backblazeb2.com/dolenjski-jamarski-tabor-2024-v-kostanjevici-06-06-2024/12.jpg)\n\n![Najbolj borbena ekipa in osvojeno predzadnje mesto: Urban in Dolto.](https://jknm-novice.s3.eu-central-003.backblazeb2.com/dolenjski-jamarski-tabor-2024-v-kostanjevici-06-06-2024/13.jpg)\n\nKostanjeviški jamarji so poskrbeli za odlično pogostitev, zvečer pa je bil najbolj zanimiv speleotlon. Prehodni pokal sta osvojila Anže Tomšič in Klemen Mihalič, ki sta za pol minute premagala Tanjo Rukše in Maxinne Hodnik, tretje mesto in dobri dve sekundi pa sta za tretje mesto osvojila Miha Rukše in Manca Vollmayer.\n\nDolenjski jamarski tabor je Jamarska zveza Slovenije izkoristila za podelitev letošnjih priznanj, ki so jih dobili Neven Đurković (priznanje), Maxinne Hodnik (bronasti znak in največji aplavz), Marko Majhen (bronasti), Tanja Rukše (srebrni), Tomaž Bukovec (zlati) in Zdravko Bučar, ki je prejel najvišje priznanje JZS - plaketo z zlatim znakom JZS. Priznanja in znake je podelil podpredsednik JZS Damijan Šinigoj.\n\n![Priznanja je podelil podpredsednik JZS Damijan Šinigoj.](https://jknm-novice.s3.eu-central-003.backblazeb2.com/dolenjski-jamarski-tabor-2024-v-kostanjevici-06-06-2024/6.jpg)\n\n![Prejemniki priznanj JK Novo mesto: Neven, Tanja, Tomaž, Zdravko, Maxinne in Marko.](https://jknm-novice.s3.eu-central-003.backblazeb2.com/dolenjski-jamarski-tabor-2024-v-kostanjevici-06-06-2024/7.jpg)\n\nV predlogu za podelitev priznanja našemu Zdravcu smo člani zapisali tudi: »Zdravko Bučar je odličen jamar že 42 let, več kot 25 let je predsednik JK Novo mesto, ki ga vodi tudi v enem bolj zahtevnih obdobij od leta 2015 naprej. Je zelo dober jamar in odličen manager, vodja, organizator, včasih tudi mediator in predvsem človek.«\n\nFotografije: Anja Moric, Rok Ilc, Marko Majhen, Miha Rukše, Maxinne Hodnik in Boštjan Kuhelj."
  },
  {
    "id": 629,
    "markdown": "# O netopirjih iz nekaj izbranih dolenjskih jam\n\nV novi številki revije Natura Sloveniae je izšel prispevek o netopirjih iz izbranih dolenjskih jam, ki sva jih s Teom Delićem namensko obiskala v zadnjih letih. Objavljen prispevek prinaša še malo dodatne slave Čaganki, predvsem pa pomembne podatke o prezimujočih skupinah velikih podkovnjakov.\n\nMnoga prezimovališča velikega podkovnjaka (<i>Rhinolophus ferrumequinum</i>) so v Sloveniji dobro poznana in vključena v shemo državnega monitoringa izbranih ciljnih vrst netopirjev. Kljub razmeroma dobri raziskanosti pa smo z načrtnim pregledom treh globokih jam na Dolenjskem (Čaganka, Kaščica, Topli vrh 5) za netopirje pridobili nove podatke o velikih prezimujočih skupinah velikih podkovnjakov. Iz vseh treh jam so jamarji že v preteklosti poročali o opažanju večjega števila netopirjev. Poleg navedenih jam smo pregledali tudi jamo Roupa na planoti Banjščice, ki je novo odkrito prezimovališče za to vrsto.\n\nVeliko število prezimujočih tako velikih (161–255) kot malih podkovnjakov (43–363) je bilo opaženo v vseh štirih jamah. Večina velikih podkovnjakov je visela v skupinah, skupno največ 240 živali v jami Čaganka. Poleg navedenih vrst iz družine podkovnjakov smo našli tudi posamezne netopirje vrste navadni/ostrouhi netopir (<i>Myotis myotis/Myotis blythii</i>) v Kaščici, netopirja iz rodu malih netopirjev (<i>Pipistrellus</i>) v Roupi in poznega netopirja (<i>Eptesicus serotinus</i>), širokouhega netopirja (<i>Barbastella barbastellus</i>) ter dva gladkonosa netopirja (<i>Vespertilionidae</i>) v Čaganki.\n\n![Skupina velikih podkovnjakov na začetku južnega rova v Čaganki. Foto Aja Zamolo, 19.2.2023](https://jknm-novice.s3.eu-central-003.backblazeb2.com/o-netopirjih-iz-nekaj-izbranih-dolenjskih-jam-31-07-2024/zamolo.jpg)\n\nNadaljnje tarčne raziskave globokih jam (jam z več vertikalnimi deli, ki zahtevajo uporabo vrvne tehnike in so zato težje dostopne) za netopirje, predvsem tiste, iz katerih so jamarji že poročali o netopirjih, lahko predstavljajo pomemben doprinos ne le k poznavanju razširjenosti, temveč tudi prispevajo podatke o številu in letni dinamiki posameznih vrst. S prispevkom želimo poudariti pomen tovrstnih podatkov in pozvati k posredovanju opažanj tako s strani biologov kot tudi jamarjev.\n\nHvala vsem še enkrat za izkazano zanimanje, sodelovanje in pomoč. Naprošam vas, da prispevek posredujete vsem, ki bi jih utegnilo zanimati in zaradi katerih se sploh ve za netopirje v omenjenih ali še neraziskanih jamah. Prispevek naj bo tudi za vzpodbudo, da se še kdaj pošlje kak biološki podatek – prav vsak doprinese k boljšemu poznavanju.\n\nVsebina prispevka je prosto dostopna na povezavi: <a href=\"https://journals.uni-lj.si/NaturaSloveniae/article/view/17946\" target=\"_blank\">https://journals.uni-lj.si/NaturaSloveniae/article/view/17946</a>.\n\nPS: Aja Zamolo je članica DZRJ Ljubljana."
  },
  {
    "id": 630,
    "markdown": "# Belgijci v Čaganki\n\nLetošnje leto smo se bruseljski jamarji odločili za jamarske počitnice v Sloveniji. Naša baza je sicer pri Logatcu, a kondicijsko bolj pripravljen del ekipe se je spustil tudi v jamo Čaganka na Dolenjskem.\n\nNašo dvanajstčlansko francosko-belgijsko skupino smo razdelili na tri ekipe, da bi se izognili dolgim&nbsp;čakalnim dobam na dnu brezen. Prva se je v globino Čaganke spustila okoli pol dvanajstih, naslednja pol ure kasneje in zadnja še pol ure za njo. Šele tretja ekipa je od Damijana izvedela, da smo popolnoma zgrešili pot - namesto do bivaka pri Čaganki nas je Google napotil do vhoda v jamo po brezpotju naravnost skozi gozd ...\n\nVsa brezna v jami so dobro opremljena - obisk jame je tako enostaven in varen tudi za manj izkušene jamarje - samo slediti morate vrvem in/ali žici jamskega telefona, dokler ne pridete do dvorane Game Over na globini 250 metrov, ki je bila naš cilj.\n\nEdini slab občutek, ki bi ga lahko povedali o jami Čaganka, je blatna podlaga in posledice tega za vrvi med plezanjem nazaj ven do vhoda - pravi izziv za našo opremo in spretnosti! Toda blato je tudi del jamarskega življenja, zato vam pred naslednjim obiskom ni treba uporabiti visokotlačnega čistilca za čiščenje jam.\n\n![Zadovoljni Belgijski gostje.](https://jknm-novice.s3.eu-central-003.backblazeb2.com/belgijci-v-caganki-09-08-2024/belgijci.jpg)\n\nUre, preživete v jami, so bile čudovita izkušnja, Čaganka je res fascinantna jama.\n\nV Čaganki smo se zabavali&nbsp;Alizée, Anatole, Basile, Laurent, Mathieu, Max, Olivier, Sandy, Tanguy, Victor, Yohan in Zoé, vsi člani&nbsp;Speleo kluba Bruxelles Les Stalacs."
  },
  {
    "id": 632,
    "markdown": "# Kanin 2024 - jami, ki obetata\n\nTradicionalni kaninski tabor je ponudil prenekatere zabavne trenutke, ki so se odvijali ob raziskavah pod- in nadzemlja Kanina. Veliko je bilo opravljenega v Azaleji, kjer so neumorne ekipe nadaljevale delo v prepišnem meandru, pa tudi Podgurka si še želi biti okitena z vrvmi, na katerih smo obviseli nad novim globokim breznom. Da ne govorimo o vseh terenskih akcijah in tradicionalno izgubljeni Anžetovi pohodniški palici. A vendarle se bomo \"za hip\" posvetili drugim novotarijam visokogorskega raziskovanja. In te so bile osrednji del tokratne (ponovne) mini odprave na Kanin, ki se je odvijala med 15. in 18. avgustom 2024.\n\n![Vzpon na Kanin s težkimi nahrbtniki ostaja pravi balzam za telo in duha. Ob vročih dnevih priporočamo pričetek poti sredi dneva.](https://jknm-novice.s3.eu-central-003.backblazeb2.com/kanin-2024-jami-ki-obetata-21-08-2024/1.jpg)\n\nDa bi bili kar najbolj kronološko natančni, se vrnimo v dogajanje na tradicionalnem taboru. Naš Miha si je (na dela prost dan) v objektiv zaželel ujeti nekaj svizcev v t. i. Svižčevem dolu, kamor se je odpravil s svojo življenjsko sopotnico Tanjo. Svizci se seveda s tem niso strinjali in so naredili pravzaprav nekakšen medijski štrajk (poznavalci svižčevih vzklikov so te namere že prej prepoznali), zato se je fotografsko razočaranje in pohodniška romantika preselila na polico manjšega kuclja nad Velikim dolom zahodno od Kašarjeve glave. Ne sliši na nobeno ime, vendar je na pomembnem križišču prelomnega in verjetno podzemeljskega dogajanja. Usodna polica z lepim razgledom na Veliki dol in planinsko pot pa je kaj hitro zmotila naši naključni nič hudega sluteči in mimosedeči popotniški duši z mrzlim prepihom iz razpoke. In sta odstranila kamen ali dva. In je zapihalo na njuno dušo. No, ni treba posebej poudarjati, da si v tej zgodbi pred sabo od sedaj naprej lahko predstavljamo le še dva svizca, ki na vso moč kopljeta prehod v nov rov. Ker ko zapihajo jame na pravo struno, tudi zavijanje čokolad postane povsem obstranski posel. No in tako sta kopala v dvojici, pa naša Tanja skupaj naslednji dan z Urbanom, pa naslednji dan spet nova ekipa in razpoka je prerasla v vhod in stopnja ali dve sta prerasli v brezno globine 35 m, z meandrom, ob katerem se prav po kaninsko prehladiš. Na zunaj pa seveda kamenja, kot bi kopal kakšen 2-metrski pleistocenski svizec. In tokratna odprava se je to soboto mudila prav v tem meandru, kjer sta Miha in Jure poskušala svojo srečo v prepišni loteriji. Prišla sta 2 m dalje, a vendarle meander še ne nudi razgleda, saj malce zavija v desno in odmeva za njim še ni. Vendar pa ob takšnem prepihu zasije vsaka kaninska zgodba in verjamemo, da ima jama velik, če ne vsaj globok potencial. Pa še to ..., jami pravzaprav še nismo nadeli pravega imena, a jo vsi zaenkrat ljubkovalno kličemo Šerbi (ali bolj uradno NM 181, ali NMŠ 181 …, da skrijemo Šerbi). To pa zato, ker je Urban prav v stilu morskih deklic vabil na delovišče, da saj v to jamo bi pa še Šerbi prišla v svojih najboljših letih. Rezultat tega je seveda precej smeha in še več zatikanja. Pa ime je seveda ljubkovalno in ni za objavo v spletnih novicah. Ker jamarji smo resni ljudje.\n\n![Vhod v jamo NM 181 ob odkritju in prvih premaknjenih kamnih.](https://jknm-novice.s3.eu-central-003.backblazeb2.com/kanin-2024-jami-ki-obetata-21-08-2024/2.jpg)\n\n![Prvopristopnica Tanja z zavihanimi rokavi in polnimi rokami dela.](https://jknm-novice.s3.eu-central-003.backblazeb2.com/kanin-2024-jami-ki-obetata-21-08-2024/3.jpg)\n\n![Urban na taboru natančno ocenjuje širino prehoda v NM 181.](https://jknm-novice.s3.eu-central-003.backblazeb2.com/kanin-2024-jami-ki-obetata-21-08-2024/4.jpg)\n\n![Miha po zaključku zadnje akcije, ki sta jo izvedla z Juretom. Od prepiha premražena do kosti.](https://jknm-novice.s3.eu-central-003.backblazeb2.com/kanin-2024-jami-ki-obetata-21-08-2024/5.jpg)\n\nNaš drugi projekt pa ima pravzaprav zelo podobno osnovo zgodbe. Le da sva z Mihom po zaključeni prvi akciji res zrla nekaj svizcem med sekalce. Zgodba pa se prične takole: nič hudega sluteč se jamar na Kaninu pogovarja tudi o jamah. In pravzaprav se po vseh naporih dolinskega življenja včasih želi tudi samo odklopiti. No, napaka je bila storjena, Rubikon je bil prestopljen. Ko smo se na taboru pogovarjali o tistodnevnih dosežkih, smo vsi veselo poročali. Potem pa je prišel na spored plan za naslednji dan. Kjer je Miha zatrdil, da sta se z Juretom dogovorila, da gresta naslednji dan na teren po okoliških jamah. No, takrat so se Juretove iluzije o žvižganju svizcem in zračenju nog razblinile kot ideje o olimpijskem bazenu na Kaninu. Ker se seveda trmasto ni dal, je naslednji dan kuhal mulo in podaljševal svoj dela prost dan, se prestopal iz sence na sonce in obratno do popoldneva ..., dokler se pač ni vdal v usodo in zlezel v kombinezon. No in v stilu Pipija in Melkijada in \"pridi, pokazal ti bom\" sva se lotila jam tik nad bivakom. Tik nad bivakom lahko zamenjamo z »lučaj stran« in nikakor ne »streljaj stran«. Tako blizu namreč je. Začela sva z NM 5 (sledile so še druge, ki pa jih vsled naveličanosti tistega dne oddiha izpuščamo). Znana jama, brez usode načrta. Majhen vhod, ki bojda pozimi prepiha tudi do 6 m snega. Kar nam je bilo zaupano kasneje.\n\n![Vhod v brezno NM 5 po tretjem širjenju.](https://jknm-novice.s3.eu-central-003.backblazeb2.com/kanin-2024-jami-ki-obetata-21-08-2024/6.jpg)\n\nOpremila sva prav počitniško z začasnimi sidrišči. Še nove sva šla iskat v bivak, ker jih je zmanjkalo. In prispeva do globine 62 m, kjer se vehementno tlačiva v sneg in led, kot bi bila že cel teden na vročini. Premočena in premražena (pa ne, da sva ta dan to kasneje še parkrat ponovila). Nadaljevanja ni! Zato ga poimenujmo \"Zahodni tečaj\". Sva pa navzdolgrede opazila polico, ki v zgodbo stopi navzgorgrede, ko sva izrisovala načrt. Ustaviva se na globini 45 m, malce zanihava in že sva na polici brez snega. Čudno. In meander. Ki je že videl kladivo. Zelo čudno. In močan prepih. Ravno prav čudno. Zato ga poimenujmo \"Medgeneracijska štafeta\". Popihala sva jo iz jame in še v druge štiri, zvečer poročala in se pravnavznoter muzala. Naslednji dan smo jamo opremili s stalnimi sidrišči in vrvjo ter očistili vhod, ki je kar naprej grozil s padajočim kamenjem. Zato ga poimenujmo \"Peščena ura\". Širjenje meandra je potekalo s takšno vnemo, da je še prepih menjal smeri. Po prihodu na površje smo šli za eno uro v toplino in zavetje spodmola in v popoldansko izmeno. Bližala se je nevihta. In takrat je v meandru zapihalo ravno tako, da smo bili kot jazbečarji s plapojočimi ušesi. Bili smo blizu, a še ne skozi meander. Zvečer smo ob tabornem ognju zatrdili, da gremo v jamo ob sedmih zjutraj. No, če spregledamo dejstvo, da 16. ura popoldan ni zjutraj, potem smo bili kar točni. Z Boštjanom sva jo mahnila še zadnjič meandru v slovo in prepihu naproti in se spustila 5 m nižje v brezence z lepim obodom. Ravno prav, da kamenje ni padalo naprej. V robu pa krajši meandroliki ovinek in spust v 35 m globoko brezno. Pogled iz tega brezna je nakazal na tri nadaljevanja in pod podornimi balvani sva se spustila 20 m globlje na zadnjem sidrišču in metrih vrvi, ki sva jo premogla. Še malo sva vrv \"ne prav po šolsko\" nategnila iz prejšnjega brezna. Ampak tudi to ne bo ostalo nikjer zapisano. In obstala na podoru, za slapom, v velikem prelomu dolgem 30 m, pod nama pa je zevala črnina in merilci globin v obliki kamenja so igrali najino simfonijo. Šment, da je že konec tabora. Nariševa jamo do globine 100 m, jo razopremiva in se predava zaključku odprave. In čokoladnemu pudingu z ananasom. Ampak klic globin je resna diagnoza. Zatorej tudi naš tokratni tabor. Opravičevati se za dolg uvod po dolgem uvodu sedaj pravzaprav nima več nobenega pomena.\n\n![Vhod v jamo je dokončno razširjen in varen za prehod. Ter prijetno tapeciran s travno rušo.](https://jknm-novice.s3.eu-central-003.backblazeb2.com/kanin-2024-jami-ki-obetata-21-08-2024/7.JPG)\n\nNamen je bil torej tokrat jasen … raziskati, kaj se skriva v tisti temni črnini. Enkrat je sošolka s faksa zamenjala metliško črnino za črniško Metliko, a o tem kdaj drugič. Ob prihodu na hrib smo se najprej lotili širjenja vhoda, ki je še nedavno tega grozil s 50 kg kamenjem. Lepo smo očistili in pravzaprav postavili hortikulturne standarde kaninskemu jamarjenju, saj smo vhod obložili z rušo in zelenjem, tako da te vsaj nekdo poboža, ko te črnina in kamenje izpljuneta na površje. Pa še copat si ne umažeš. Zatem smo jamo ponovno opremili. V jami sta Miha in Jure malce razširila ozke dele ter odstranila vse padajoče projektile. Karin in Jure pa sva se nad dnom zadnjega brezna lotila izdelave zahtevne prečnice, ki je otročje lahka. Zato jo poimenujmo \"Igrišče\". Nismo namreč želeli ponovno stati nad istim dnom, polnim kamenja, ki se usuva v globino. In potencialno na naše čelade. Ker so nove.\n\n![Prehod do nadaljevanja v breznu pod Igriščem.](https://jknm-novice.s3.eu-central-003.backblazeb2.com/kanin-2024-jami-ki-obetata-21-08-2024/8.jpg)\n\n![Opremljanje prečnice, ki smo jo poimenovali Igrišče.](https://jknm-novice.s3.eu-central-003.backblazeb2.com/kanin-2024-jami-ki-obetata-21-08-2024/9.jpg)\n\nPo pol dneva garanja sva prispela na polico. In za njo ozek prehod. In še večja črnina. Vsaj 100 m. Števec metrov, ki ga poseduje sleherni jamarski možgan, je seveda že prehiteval samega sebe. Polica, na kateri smo stali, pa ni bila založena z dobrotami, marveč s stotimi kilogrami kamenja in peska. Vrnili smo se naslednji dan, ko nama je s Karin družbo delala še Mojra. Delavne in zagrete kot so naše punce, je kamenje skoraj prostovoljno odskakljalo v globino, da bi se izognilo zagriženemu vihtenju lopat. Hitro sta opravili. Karin se mi je pridružila k prehodu v globino.\n\n![Zadnje okrepčilo na polici pred prehodom v Katarzo.](https://jknm-novice.s3.eu-central-003.backblazeb2.com/kanin-2024-jami-ki-obetata-21-08-2024/10.jpg)\n\nBingljanje v črnini je odlična zadeva. Ko pa se vsakih 10 m srečaš s kakšnim kupom naloženega kamenja, pač malo manj. Trudiš se biti podoben čistilcem v petzvezdničnem hotelu in očistiti vsako malenkost, ki bi te lahko opominjala, da si bil nekoč tu. S strani brezna se pridružijo nova, prikaplja in pricurlja tudi voda. In po dveh do treh urah stojiva na dnu 100 m globokega brezna. Zato ga poimenujmo \"Katarza\". Izhaja iz istoimenske pesmi dolenjskih slavčkov Ember, katere spevno besedilo opiše vsak občutek raziskav. Da bi pogledal prav do vrha, te zaboli v vratu. Zato raje gledava naprej. Podorno kamenje, voda in prepih naju zvabita v prehod. Vse je podrto in postavljeno na glavo. Prispeva do 10-metrske stopnje. Na njenem dnu se odpre meander širok vsaj 1 m in visok vsaj 5 m. Dolg vsaj 30 m. Malce zarušen, a ponuja prehod zanamcem. S prepihom! Poimenujmo ga \"Enosmerna\". Po prejšnjednevnih želodčnih težavah je bilo energije le še za obstanek. In za povratek. In za risanje načrta. In za razopremljanje. In za neroden padec v spalko. Naslednji dan pa ob zvoku dežnih kapljic in božanju strel švignemo v dolino.\n\n![Vhod v že dolgo poznano, a neizmerjeno brezno NM 5 se odpira tik nad spodmolom, ki nam na raziskovalnih taborih nudi zavetje.](https://jknm-novice.s3.eu-central-003.backblazeb2.com/kanin-2024-jami-ki-obetata-21-08-2024/11.jpg)\n\nNo, zakaj pa je projekt NM 5 pravzaprav neskončno zabaven in zanimiv? Ker do brezna lahko pravzaprav prispeš v copatih in pižami. Če odšteješ nošnjo 38 kg nahrbtnika 5 ur v eno smer. Vhod je hortikulturno tapeciran. Ker je projekt že skoraj odšel v pozabo, a se ga je več kot splačalo ponoviti. Ker je tehnično zahteven in po drugi strani povsem preprost. Ker smo v praktično štirih akcijah, odštevši širjenje, prispeli do globine čez 200 m. Ker ima brezno močan bipolaren prepih, ki menja smeri. Ker brezno že na globini 100 m očitno dobi močan dotok vode. Ker so že vršnji deli brezna velikih dimenzij. Ker tudi meandri niso sramežljivo majhni, ampak sprehajalne poti. In ker smo na globini 200 m prišli v prelom, ki močno zaznamuje ta del Kanina in proti jugozahodu nesluteno diši po obisku bližnjega P4 oziroma njegovega nadaljevanja. Vendar pustimo času čas in jamarjem štrik.\n\nPa še to ... naš neumorni Pero je poskrbel, da je bil bivak zgledno urejen in da je iz loncev dišalo. Pa še na dan počitka je sledil Mihovem nasvetu, da malce razširi naš spodmol. Kot da bi o kakšnem podobnem dnevu oddiha že prebirali v Bajkah in povestih s Kanina.\n\n![Ker na Kaninu že dlje časa vlada vročina z malo padavinami, smo pitno vodo lahko pridobili le s taljenjem snega iz bližnjega brezna.](https://jknm-novice.s3.eu-central-003.backblazeb2.com/kanin-2024-jami-ki-obetata-21-08-2024/12.jpg)\n\n![Tokratni pogledi iz spalnice v bivaku so bili ob jasnih nočeh naravnost pravljični.](https://jknm-novice.s3.eu-central-003.backblazeb2.com/kanin-2024-jami-ki-obetata-21-08-2024/13.jpg)\n\n![Ekipa med čakanjem na razvedritev pred odhodom v dolino.](https://jknm-novice.s3.eu-central-003.backblazeb2.com/kanin-2024-jami-ki-obetata-21-08-2024/14.JPG)\n\n![Odhod v dolino je bil hiter in razvedrilen v spremstvu megle, dežja in strel.](https://jknm-novice.s3.eu-central-003.backblazeb2.com/kanin-2024-jami-ki-obetata-21-08-2024/15.jpg)\n\n![Skica brezna NM 181.](https://jknm-novice.s3.eu-central-003.backblazeb2.com/kanin-2024-jami-ki-obetata-21-08-2024/16.jpg)\n\n![Načrt jame NM 5.](https://jknm-novice.s3.eu-central-003.backblazeb2.com/kanin-2024-jami-ki-obetata-21-08-2024/17.jpg)\n\nNauk zgodbe ... bo že res, da so tiste stvari, ki jih najmanj pričakuješ, pravzaprav tiste, ki te najbolj zaznamujejo. S svizci ali brez. Vendar štejejo za najbolj prijetno in kosmato družbo.\n\nSodelovali smo Jure Gačnik, Peter Gliha, Mojra Medved, Mihael Rukše, Karin Rutar in Jure Tičar."
  },
  {
    "id": 631,
    "markdown": "# Kanin 2024 - številčna udeležba na taboru\n\nPriprave za letošnji tabor so se začele že vsaj mesec pred samim odhodom na nam ljubi Kanin. Na torkovih klubskih sestankih je pogosto primanjkovalo stolov, saj je letošnja generacija tečajnikov (večina njih se že ponaša z nazivom Jamar pripravnik) resnično zavzeta. Kot kaže smo jih dobro zastrupili s preteklimi kaninskimi zgodbami, letošnje pa pišejo že sami.\n\nPo tradiciji smo tudi tokrat pričakovali helikoptersko pomoč za transport opreme do Kanina. Pripravili smo lepo število paketov s skupno težo 230 kg. Sedaj, ko gondola na Kanin več ne vozi, smo res do zadnjega držali pesti, da bo transport po zraku uspel. Že tretje leto zapored smo se obrisali pod nosom, zato je bilo spraviti vso robo do našega spodmola pravi podvig, vendar je bilo to lažje storiti s številčno odpravo, ki je letos štela kar 18 udeležencev!\n\nTabor je potekal med 27. julijem in 4. avgustom 2024. Avtomobile smo pustili pod Planino Gozdec in se otovorjeni kot mule odpravili navkreber. Po nekajurnem potenju smo vsi srečno prispeli v našo bazo. Nekateri so se lotili postavitve bivaka, nekateri pa so le spraznili nahrbtnike in se s praznimi odpravili do koče Petra Skalarja, kjer nas je čakala preostala oprema. Prvi večer so tradicionalno zadišale dobrote z žara, med pojedino pa smo že skovali načrte za prihodnji dan.\n\n![Počitek je nujen in potreben.](https://jknm-novice.s3.eu-central-003.backblazeb2.com/kanin-2024-stevilcna-udelezba-na-taboru-13-08-2024/1.jpg)\n\n![Transport opreme iz koče Petra Skalarja je vedno težak izziv.](https://jknm-novice.s3.eu-central-003.backblazeb2.com/kanin-2024-stevilcna-udelezba-na-taboru-13-08-2024/2.jpg)\n\n![Prva večerja so po tradiciji žar specialitete.](https://jknm-novice.s3.eu-central-003.backblazeb2.com/kanin-2024-stevilcna-udelezba-na-taboru-13-08-2024/3.jpg)\n\n![Spalni prostor je pokal po šivih.](https://jknm-novice.s3.eu-central-003.backblazeb2.com/kanin-2024-stevilcna-udelezba-na-taboru-13-08-2024/4.jpg)\n\n![Kuhinja z jedilnico je pravi luksuz.](https://jknm-novice.s3.eu-central-003.backblazeb2.com/kanin-2024-stevilcna-udelezba-na-taboru-13-08-2024/5.jpg)\n\nPrvi raziskovalni dan smo se razdelili v štiri ekipe, v prihodnjih dneh pa smo lahko zaradi lepega števila udeležencev vsakodnevno izvedli med štiri in sedem akcij. Vreme nam je letos resnično služilo, zato smo presegli zastavljene cilje. V šestih raziskovalnih dneh smo vsak dan izvedli več terenskih akcij. Raziskali in izrisali smo preko 20 novih jamskih objektov. Vsak dan smo izvajali širjenje meandra v Azeleji na 300 m globine. V to kraško lepotico se je zaljubil Erazem, saj je bil prav vsak dan član garaške ekipe na trenutnem dnu omenjene jame. V jami Podgurka smo izvedli tri akcije. Na prvih dveh smo širili ožine in se prebili do globokega brezna. Bili smo prepričani, da smo po drugi poti prišli do nam že znanega mogočnega brezna. V tretji akciji smo se v brezno tudi spustili in kmalu ugotovili, da je brezno ravno tako mogočno, vendar kot kaže povsem novo. Morda pa nas je Podgurka slišala, da nameravamo raziskave v njej zaključiti, in nam odprla pot do tako želene meje 500 m pod površjem.\n\n![Novi meander v Podgurki.](https://jknm-novice.s3.eu-central-003.backblazeb2.com/kanin-2024-stevilcna-udelezba-na-taboru-13-08-2024/6.jpg)\n\n![Lepo je iti v jamo, še lepše je priti iz nje.](https://jknm-novice.s3.eu-central-003.backblazeb2.com/kanin-2024-stevilcna-udelezba-na-taboru-13-08-2024/7.jpg)\n\n![Naše domovanje iz ptičje perspektive.](https://jknm-novice.s3.eu-central-003.backblazeb2.com/kanin-2024-stevilcna-udelezba-na-taboru-13-08-2024/8.jpg)\n\nOd vidnejših rezultatov vsekakor velja omeniti izris in razopremljanje Sračnice, ki je globlja od 130 m. Za češnjo na torti pa smo nadaljevanje našli tudi v jami NM 5. Slednja se nahaja v neposredni bližini našega spodmola, zato smo pošteno pljunili v roke. Po preboju skozi meander se je jama začela odpirati v globino. Na tretji akciji nam je vrvi zmanjkalo na 110 m globine, pod nami pa je zazijala črnina, ki ji ni videti konca …\n\n![Delovišče v Azeleji na globini 300 m.](https://jknm-novice.s3.eu-central-003.backblazeb2.com/kanin-2024-stevilcna-udelezba-na-taboru-13-08-2024/9.jpg)\n\n![Poraba vode se je letos povečala - še dobro da smo v jami našli sneg.](https://jknm-novice.s3.eu-central-003.backblazeb2.com/kanin-2024-stevilcna-udelezba-na-taboru-13-08-2024/10.jpg)\n\nDa smo bili lahko tako uspešni se velja zahvaliti ekipi, ki je na površju vsakodnevno skrbela za pripravo hrane in pijače ter urejanje našega domovanja. Res smo bili prava ekipa! Odločeni smo, da se bomo še v tem mesecu vrnili na kraj zločina, saj nas raziskovalna duša ne pusti ravnodušne.\n\n![Jamarska pred zaključkom tabora.](https://jknm-novice.s3.eu-central-003.backblazeb2.com/kanin-2024-stevilcna-udelezba-na-taboru-13-08-2024/11.jpg)\n\n![Tudi na poti v dolino je pasal počitek.](https://jknm-novice.s3.eu-central-003.backblazeb2.com/kanin-2024-stevilcna-udelezba-na-taboru-13-08-2024/12.jpg)\n\n![Osvežitev v Soči smo si privoščili le najpogumnejši.](https://jknm-novice.s3.eu-central-003.backblazeb2.com/kanin-2024-stevilcna-udelezba-na-taboru-13-08-2024/13.jpg)\n\nNa koncu ne moremo mimo zahvale našemu zvestemu pokrovitelju <a href=\"https://www.krka.si/\" target=\"_blank\">Krki d.d.</a>, katera že nekaj let podpira našo raziskovalno dejavnost.\n\n![Poziranje ob zastavi zvestega pokrovitelja.](https://jknm-novice.s3.eu-central-003.backblazeb2.com/kanin-2024-stevilcna-udelezba-na-taboru-13-08-2024/14.jpg)\n\nNa letošnjem taboru smo kaninarili:&nbsp;Peter Gliha in Mojra Medved (DZRJ Ribnica), Anja Moric, Petra Glinšek, Tanja, Nika in Mihael Rukše, Maxinne Hodnik, Darjan Doltar, Erazem Šiler Hudoklin, Jure Gačnik, Urban Slana, Boštjan Kuhelj, Marko Majhen, Jure Tičar, Klemen Mihalič, Anže Tomšič in Mitja Remih (vsi JKNM)."
  },
  {
    "id": 1,
    "markdown": "# Potop v termalni izvir\n\nV Dolenjskih Toplicah so se med gradnjo prizidka k hotelu Kristal v steni gradbene jame odprle tri razpoke, dno katerih je bilo zalito s termalno vodo. Jamarji smo si lokacijo ogledali in ugotovili, da gre za gladke ozke razpoke v primarni kamnini. Srednja se odpira vse do površja, vendar na površino ne seže, ker je njen vrh zabit z 1,5 m debelim ilovnatim čepom. Na dnu vseh treh razpok se je kazala termalna voda z ocenjeno temperaturo nad 30&nbsp;°C. Ocenili smo, da srednja razpoka dopušča vstop v potopljene rove. Iz jame je sicer termalna voda prvotno tekla proti nižjim delom gradbene jame, kasneje pa so gradbinci s potopnimi črpalkami njen nivo znižali za približno en meter.\n\nPo pogovorih z investitorjem, vodjo gradbišča in direktorjem Term Dolenjske Toplice smo se dogovorili za jamski potop. Morebitna odkritja novih potopljenih rovov, njihove dimenzije ter podzemne smeri, bi bila dobrodošla podpora gradbenikom in investitorjem pri odločitvah, kako v gradbeno-tehničnem smislu sanirati nastalo situacijo.\n\nJamski potop smo opravili v nedeljo, 27. januarja 2008 ob 14. uri. Ob našem obisku je bilo v gradbeni jami od 20 - 50 cm globoko jezero ohlajene termalne vode, ker se je nepredvidemo ustavilo prečrpavanje vode iz gradbene jame v meteorno kanalizacijo. Leva razpoka je bila za potapljača z opremo preozka, desna premalo izrazita in nevarna zaradi zagozdenih skal nad razpoko. Izkušeni jamski potapljač Uroš Ilič se je zato potopil v srednjo razpoko. Zakaljena voda mu je oteževala pregled rova, zato je morebitno nadaljevanje iskal zgolj s tipanjem z rokama. Žal se je v prvem potopu v dolžino prebil samo za 3 in v globino za 4 m. S ponovnim potopom je zgolj potrdil prvotno ugotovitev, da so ožine v notranjosti za potapljača neprehodne. Leva in srednja razpoka sta pod gladino sicer povezani, a prehod potapljača zaradi ožin ni možen. Voda v razpoki je bila zaradi mešanja z ohlajeno vodo iz gradbene jame (zunanja temperatura je bila 7 °C) bistveno hladnejša kot pri našem prvem obisku.\n\nV dnu gradbene jame je sicer kakšen ducat manjših izvirov, iz katerih na površje sili termalna voda. Po informacijah gradbincev ima večinoma 36 °C, enako kot v zdraviliških vrelcih. Samo predstavljamo si lahko, kakšna odkritjo bi nas pričakalo, če bi bila gradbena jama za meter ali dva globlja ...\n\nUdeleženci: Uroš Ilič, Darko Hribar (JK Krka) in Marko Pršina (JK Novo mesto).\n\n![Gradbena jama.](https://jknm-novice.s3.eu-central-003.backblazeb2.com/potop-v-termalni-izvir-29-02-2008/1_gradbena-jama.jpg)\n\n![Razpoki v steni.](https://jknm-novice.s3.eu-central-003.backblazeb2.com/potop-v-termalni-izvir-29-02-2008/2_razpoki_v_steni.jpg)\n\n![Uroš iz jame.](https://jknm-novice.s3.eu-central-003.backblazeb2.com/potop-v-termalni-izvir-29-02-2008/3_uros_iz_jame.jpg)\n\n![Uroš po potopu.](https://jknm-novice.s3.eu-central-003.backblazeb2.com/potop-v-termalni-izvir-29-02-2008/4_uros_po_potopu.jpg)"
  },
  {
    "id": 620,
    "markdown": "# Jamarski tečaj 2024 - obisk Kaščice\n\nJamarski tečaj je že v polnem\nzamahu, klubski izpit je pred vrati, pritisk pri tečajnikih pa narašča, saj se\nvendarle želimo dokazati, da smo vredni vstopa v najboljši jamarski klub. V\nmislih smo v preteklih dneh ponavljali zaporedje pri vrvni tehniki, vadili\nvozle v prostem (ali službenem) času, se poskušali spomniti, kje smo ga morda\nprejšnjič polomili, da bomo napake tokrat popravili. Tako smo bili osredotočeni\nna opremo in vrvi, da smo že malo pozabili, kako se uporablja noge. Ampak ker\ninštruktorji mislijo na vse, so nam pripravili poligon, kjer je vsega po malem\n– obiskali smo jamo Kaščica.\n\n![Vhodni \"šaht\" je prav spodoben.](https://jknm-novice.s3.eu-central-003.backblazeb2.com/jamarski-tecaj-2024-obisk-kascice-22-04-2024/1_01.jpg)\n\nMed sabo smo si sedaj že malo bolj domači, zato je\nvladalo dobro razpoloženje, tudi vreme je kljub slabi napovedi sodelovalo z\nnami, čas je še prehitro minil. Brez obotavljanja smo se tokrat podali čez rob\nv 55-metrsko vstopno brezno in se po vrveh spustili do podora v Veliki dvorani,\nod koder smo nadaljevali peš po bolj ali manj trdnih tleh.\n\n![Pogled iz dna vhodnega brezna.](https://jknm-novice.s3.eu-central-003.backblazeb2.com/jamarski-tecaj-2024-obisk-kascice-22-04-2024/2_01.jpg)\n\nKer smo imeli sami s\nsabo in s svojo prtljago dovolj posla, nismo zares registrirali vseh lepot, ki\nnam jih je jama postavila na ogled. Na srečo so inštruktorji prijazno\nzagotavljali postanke in nam pokazali še kakšno manj očitno podrobnost jame,\npotrpežljivo so počakali tudi, da smo posneli nekaj fotografij za spomin.\n\n![Po podoru na dnu vhodnega brezna.](https://jknm-novice.s3.eu-central-003.backblazeb2.com/jamarski-tecaj-2024-obisk-kascice-22-04-2024/3_01.jpg)\n\nMed\npotjo smo srečali nekaj netopirjev, ki se niso pustili motiti med počitkom\n(morda so primigrirali iz Črne Gore). Očarani nad sigovimi skulpturami smo vijugali\nmed kapniki in jezerci in se spuščali navzdol do zaključka vodoravnega rova na\nglobini 105 m.\n\n![Erazem Podkapniški.](https://jknm-novice.s3.eu-central-003.backblazeb2.com/jamarski-tecaj-2024-obisk-kascice-22-04-2024/4_01.jpg)\n\n![Kratko druženje na koncu jame ... in potem nazaj proti izhodu.](https://jknm-novice.s3.eu-central-003.backblazeb2.com/jamarski-tecaj-2024-obisk-kascice-22-04-2024/5_01.jpg)\n\nZadovoljni z dosežkom smo pomalicali in se malo nasmejali – ker\nsmo dali tudi prvo pomoč že skozi in vemo, da je smeh pol zdravja. Nato smo se\nvrnili nazaj proti površju in vsi ponosni prilezli iz brezna.\n\n![Posvet pred vrnitvijo.](https://jknm-novice.s3.eu-central-003.backblazeb2.com/jamarski-tecaj-2024-obisk-kascice-22-04-2024/6_01.jpg)\n\nŠe vedno s precej\npotolčenimi koleni, a morda je tokrat le kakšna modrica manj. Glede na to, da\nsmo se za ogled Kaščice razdelili v dve skupini, nam ni bilo treba pospravljati\nvrvi. Dan smo zaključili s kosilom v Črnomlju, na obljubljeno šeškanje (krst)\npa so inštruktorji na srečo pozabili.\n\n![Komentar je povsem odveč.](https://jknm-novice.s3.eu-central-003.backblazeb2.com/jamarski-tecaj-2024-obisk-kascice-22-04-2024/7_01.jpg)\n\nFotografije Klemen Mihalič, Mitja Remih in Boštjan Kuhelj"
  },
  {
    "id": 621,
    "markdown": "# Jamarski tečaj 2024 - obisk Kaščice [2]\n\nDruga skupina tečajnikov za obisk Kaščice se nas je zbrala v nedeljo 21. aprila 2024. Nekaj se jih je zbralo v Novem mestu, nekaj pa nas je prišlo direktno do dogovorjene lokacije. Po jutranji kavici na dogovorjeni lokaciji smo se odpravili proti jami. Hiter preizkus našega znanja in že smo odvihrali po vrveh navzdol, seveda pod spremstvom budnih oči Mihe in Anžeta.\n\n![Lepo počasi navzdol!](https://jknm-novice.s3.eu-central-003.backblazeb2.com/jamarski-tecaj-2024-obisk-kascice-2-23-04-2024/img_20240421_094009_at_01.jpg)\n\nKo je vrni zmanjkalo, se je pred nami odprla prostorna dvorana z veliko dodatnimi možnostmi za raziskovanje. Ko nas je Miha vodil skozi jamo, smo vsi iz koraka v korak ostajali bolj odprtih ust nad lepoto podzemnega sveta, ki nam postaja iz dneva v dan bolj »domač«. Prišli smo do globine 105 metrov, kar je bila za nas vse do sedaj največja globina, ki smo jo dosegli. Seveda brez krsta po doseženi globini, ni šlo.\n\n![Kaščica je zakapana jama.](https://jknm-novice.s3.eu-central-003.backblazeb2.com/jamarski-tecaj-2024-obisk-kascice-2-23-04-2024/img_0141_01.jpg)\n\n![Krst: auuuč.](https://jknm-novice.s3.eu-central-003.backblazeb2.com/jamarski-tecaj-2024-obisk-kascice-2-23-04-2024/img_20240421_103737_at_01.jpg)\n\nKer je čas hitro minil, smo se morali počasi odpraviti proti površju, vendar brez nekaj skupinskih fotografij ni šlo - tako je pač, ko greš v jamo s fotografom.\n\n![Miha se pripravlja na fotografiranje.](https://jknm-novice.s3.eu-central-003.backblazeb2.com/jamarski-tecaj-2024-obisk-kascice-2-23-04-2024/img_0150_01.jpg)\n\nUrban in Manca sta se javila za razopremljanje jame. Manca se je vsekakor izkazala, Urban se je pa odločil, da bo to priložnost naslednjič pustil še kateremu drugemu so tečajniku oziroma tečajnici.\n\n![Vzpon proti izhodu.](https://jknm-novice.s3.eu-central-003.backblazeb2.com/jamarski-tecaj-2024-obisk-kascice-2-23-04-2024/img_0177_01.jpg)\n\nKo smo se vsi zadovoljni in nekoliko utrujeni povzpeli nazaj na površje, nas je čakalo še druženje ob hrani, katera nam je izpod rok Roka več kot teknila (hvala Rok in priporočamo se še za naslednjič). Miha in Anže sta nam izpovedala še nekaj svojih jamarskih izkušenj, sami pa že komaj čakamo, da začnemo raziskovati jame v vseh njihovih lepotah in morda kdaj tudi ne-lepotah, ki nam jih ponujajo.\n\nFotografije Urban Urbanc in Anže Tomšič"
  },
  {
    "id": 622,
    "markdown": "# Nova jama na Kočevskem Rogu\n\nUroš je poslal neke koordinate ter povedal, da je luknja ozka, ampak kamen\npa kar pada. S Srečkom sva 1. aprila 2024 krenila na teren. Vhod sredi\nKočevskega Roga je res ozek, a se hitro razširi v prostorno brezno, ki se\nnadaljuje v ogromno dvorano. Iz dvorane sva se sprehodila skozi vodoravni del\njame, ki je lepo zasigan ter dostopen skozi ožino. Ob vračanju naju je\npresenetil netopir, ki sva ga skozi malo okence opazovala v sosednjemu\nprostoru. Z macolo je Srečko prebil tanko steno in vstopil v prostor. Ob zvoku\npadajočega kamenja v brezno, sva se brez dodatne vrvi in raziskovalcev vsa\nnasmejana vrnila na površje in opazovala prepih na vhodu. Cikličen je! Piha\ngor, preneha, piha dol, preneha … Jama gre naprej in obeta najmanj ogromno\nveselja pri dodatnemu raziskovanju.\n\n![](https://jknm-novice.s3.eu-central-003.backblazeb2.com/nova-jama-na-kocevskem-rogu-29-04-2024/2024_04_01_uroseve_koordinate_009.jpg)\n\n![](https://jknm-novice.s3.eu-central-003.backblazeb2.com/nova-jama-na-kocevskem-rogu-29-04-2024/2024_04_01_uroseve_koordinate_014.jpg)\n\n![](https://jknm-novice.s3.eu-central-003.backblazeb2.com/nova-jama-na-kocevskem-rogu-29-04-2024/2024_04_01_uroseve_koordinate_021.jpg)\n\n![](https://jknm-novice.s3.eu-central-003.backblazeb2.com/nova-jama-na-kocevskem-rogu-29-04-2024/2024_04_01_uroseve_koordinate_025.jpg)\n\n![](https://jknm-novice.s3.eu-central-003.backblazeb2.com/nova-jama-na-kocevskem-rogu-29-04-2024/2024_04_01_uroseve_koordinate_027.jpg)\n\nV petek, 27. aprila 2024, po šihtu, smo Srečko, Neven, Mitja in Marko začeli\nvikend z raziskovanjem. Razdelili smo se v dve ekipi ter se ob osmih zvečer\nnasmejani vrnili na površje, ker nam je vrvi zmanjkalo. Kar 220 m smo jo opremili\nter pustili v jami za nadaljnje raziskave. Neven in Mitja sta preplezala steno\nter vstopila v zgornjo dvorano. Nadaljevala pa sta v krasnem meandru, kateremu\nkar ni videti konca. S Srečkom pa sva se spuščala po breznu do s kamni\nzametanega prehoda. Kamenje sva odmetala ter razširila prehod, nadaljujemo pa\nob naslednjemu obisku, ko pridemo z dodatnimi vrvmi. Uf, kakšna jama!\n\n![](https://jknm-novice.s3.eu-central-003.backblazeb2.com/nova-jama-na-kocevskem-rogu-29-04-2024/2024_04_26_neraziskana_jama_drugic_002.jpg)\n\n![](https://jknm-novice.s3.eu-central-003.backblazeb2.com/nova-jama-na-kocevskem-rogu-29-04-2024/2024_04_26_neraziskana_jama_drugic_007.jpg)\n\n![](https://jknm-novice.s3.eu-central-003.backblazeb2.com/nova-jama-na-kocevskem-rogu-29-04-2024/2024_04_26_neraziskana_jama_drugic_009.jpg)\n\n![](https://jknm-novice.s3.eu-central-003.backblazeb2.com/nova-jama-na-kocevskem-rogu-29-04-2024/2024_04_26_neraziskana_jama_drugic_012.jpg)\n\n![](https://jknm-novice.s3.eu-central-003.backblazeb2.com/nova-jama-na-kocevskem-rogu-29-04-2024/2024_04_26_neraziskana_jama_drugic_018_foto_mitja_remih.jpg)\n\n![](https://jknm-novice.s3.eu-central-003.backblazeb2.com/nova-jama-na-kocevskem-rogu-29-04-2024/2024_04_26_neraziskana_jama_drugic_021.jpg)\n\n![](https://jknm-novice.s3.eu-central-003.backblazeb2.com/nova-jama-na-kocevskem-rogu-29-04-2024/2024_04_26_neraziskana_jama_drugic_024.jpg)\n\n![](https://jknm-novice.s3.eu-central-003.backblazeb2.com/nova-jama-na-kocevskem-rogu-29-04-2024/2024_04_26_neraziskana_jama_drugic_028.jpg)\n\nNajditelj in posredovalec koordinat: Uroš Mervič\n\nFotografije: Marko Majhen in Mitja Remih\n\nRaziskovalci: Srečko Vidic, Mitja Remih, Neven Đurkovič in Marko Majhen"
  },
  {
    "id": 623,
    "markdown": "# Obisk jamarjev s Krete\n\nPo nekoliko daljšem usklajevanju glede programa obiska grških jamarjev smo sem končno le dobili v gostilni Čefidelj v Novem mestu, kjer pojedli zadnje porcije delavskih malic, počakali na dež, potem pa le krenili proti Luknji nad Prečno. V krajšem obhodu smo na hitro pogledali skoraj vse, kar nam ta zatrepna dolina ponuja: grad, steno, izvir, elektrarno, ribogojnico, estavelo, arheološko najdišče ter seveda Lukenjsko jamo.\n\n![Za dež so bili pa presenetljivo dobro opremljeni.](https://jknm-novice.s3.eu-central-003.backblazeb2.com/obisk-jamarjev-s-krete-03-05-2024/20240503_001.jpg)\n\n![V arheološkem spodmolu so zbrano poslušali razlago.](https://jknm-novice.s3.eu-central-003.backblazeb2.com/obisk-jamarjev-s-krete-03-05-2024/20240503_002.jpg)\n\n![Skupina kot netopirji.](https://jknm-novice.s3.eu-central-003.backblazeb2.com/obisk-jamarjev-s-krete-03-05-2024/20240503_003.jpg)\n\nŽe rahlo \"fajhtni\" zaradi vremenske fronte smo jeklene konjičke v Podgori pognali v hrib in se ustavili pred Veliko Prepadno. Po načrtu bi morali hitro nadeti škornje, čelado, rokavice in kombinezon, pa ni bilo tako. S sabo so imeli vse, kombinezone so pa pustili v apartmaju. Pa smo jim ponudili naše in se jih niso branili. Glede na padavine, je bila hitra napeljava vrvi v vhodni kotanji dobra odločitev, da smo spust nekoliko upočasnili. Je pa res, da bi bili brez vrvi na dnu mnogo hitreje - ampak vzpon bi bil potem še težji ;-)\n\n![V zadnji dvorani Velike Prepadne.](https://jknm-novice.s3.eu-central-003.backblazeb2.com/obisk-jamarjev-s-krete-03-05-2024/20240503_004.jpg)\n\nEn avtomobil nas je tu zapustil, ostali pa smo po srobotniški hosti nadaljevali. Poln upanja, da bo nehalo deževati, sem jih peljal še do razgledišča nad soteškim kamnolomom, a zaradi oblakov kaj dlje kot do Majhove lipe v Soteski nismo videli. So se nam pa nasmeški povečali, ko smo degustirali Majhovo slivovko. Kar poglejte široke nasmehe na fotografiji.\n\n![Pod Majhovo lipo.](https://jknm-novice.s3.eu-central-003.backblazeb2.com/obisk-jamarjev-s-krete-03-05-2024/20240503_005.jpg)\n\nNadaljevali smo še do Podturna, da smo si jasno ogledali izhodišče za osvajanje Kočevskega Roga in Poljanske gore za naslednje tri dni. Nato pa so dobili prosto, da se spočijejo za spust v Čaganko.\n\nFotografije Marko Pršina, Luka Pršina, Marko Majhen"
  },
  {
    "id": 624,
    "markdown": "# Obisk jamarjev s Krete [2]\n\nJamarji s Krete, ki so pri nas na večdnevnem obisku, so očitno dobro spali, saj so na zbirno mesto v Podturnu zamudili samo 10 min. Tu se nam je pridružila še Anja Pirc in prvi postanek je bil pred Vodoravno jamo na Židovcu. Pred vhodom sva z njo razložila odlično zgodbo o jami: od odkritja, Kacotovega vztrajanja pri raziskavi, Mičevega prizadevanja po prodoru v tisto majhno luknjo, mraza, astro folije, Lovrotovega prvopristopa, veselja, najdbe medvedovega čekana ... Dvomil sem, da bomo vsi prišli skozi selektivno ožino - pa smo! Ne vsi v prvem poskusu, ampak na koncu smo se vsi znašli znotraj te nadvse lepe jame. Tudi ven ni šlo brez zatikanja, ampak to je del jamarstva.\n\n![Po prvem oblačenju v kombinezone pred vhodom.](https://jknm-novice.s3.eu-central-003.backblazeb2.com/obisk-jamarjev-s-krete-2-05-05-2024/20240504_001.jpg)\n\n![Nasmehi in še enkrat nasmehi.](https://jknm-novice.s3.eu-central-003.backblazeb2.com/obisk-jamarjev-s-krete-2-05-05-2024/20240504_002.jpg)\n\n![V notranjosti Vodoravne jame.](https://jknm-novice.s3.eu-central-003.backblazeb2.com/obisk-jamarjev-s-krete-2-05-05-2024/20240504_003.jpg)\n\nPri bivaku pri Čaganki sta nas pričakala Damijan in Damijan. Šini je odigral svojo izobraževalno vlogo ter vzorčno poslal jamarko na \"poškodovano\" vrv z vozlom. Kratek izpit je bila jamarska izkaznica za celotno skupino in po krajši izmenjavi jamarskih izkušenj je Šini predstavil uvodne dvorane Čaganke. Za spust se jih je odločilo šest, med njimi sta bila oba moška, skupino pa smo spremljali Šinigoj, Potrpin, Pirc in Pršina. V globino smo se nekako spuščali vsak po svojih sposobnostih - ena jamarka se je obrnila po prvi stopnji, druga na drugi, nekateri smo pririnili do vključno Sedemdesetmetrce, pet pa do stropne rinke. Dvig je potekal tekoče in že smo se pridružili našim ekipam, ki so ta dan raziskovali Artemido in Štirnico.\n\n![Kratek test usposobljenosti.](https://jknm-novice.s3.eu-central-003.backblazeb2.com/obisk-jamarjev-s-krete-2-05-05-2024/pxl_20240504_114716536.jpg)\n\n![Striček Šini razlaga jamo.](https://jknm-novice.s3.eu-central-003.backblazeb2.com/obisk-jamarjev-s-krete-2-05-05-2024/pxl_20240504_115509550.jpg)\n\n![Na vrhu Sedemdeset metrce se je vredno malo ustaviti.](https://jknm-novice.s3.eu-central-003.backblazeb2.com/obisk-jamarjev-s-krete-2-05-05-2024/pxl_20240504_132355967_night.jpg)\n\n![Presrečna Chryssa spet na dnevni svetlobi.](https://jknm-novice.s3.eu-central-003.backblazeb2.com/obisk-jamarjev-s-krete-2-05-05-2024/pxl_20240504_152434752.jpg)\n\n![Mešana slovensko - grška ekipa.](https://jknm-novice.s3.eu-central-003.backblazeb2.com/obisk-jamarjev-s-krete-2-05-05-2024/pxl_20240504_152727443.jpg)\n\nZasedba ob ognju je bila že nadvse številčna, na žar smo vrgli mesnine, gobe in zelenjavo (Anja, hvala za lepinje), gostje pa so prispevali pivo in, kako bi rekli, mehko kuhano žganje, ki mu pravijo raki. Tisti, vajeni trdega šnopca so se kar malo zmrdovali. Je pa res, da morda raki bolj tekne. In pozneje zadene ...\n\n![Nadvse dobro razpoloženi.](https://jknm-novice.s3.eu-central-003.backblazeb2.com/obisk-jamarjev-s-krete-2-05-05-2024/pxl_20240504_180103297_raw_01_cover.jpg)\n\nOb ognju smo zapeli še nekaj njihovih in naših, sirtakija pa nimam posnetega, ker sem plesal ... Prijetno, luštno in koristno je bilo.\n\nHvala vsem sodelujočim: Damijan Šinigoj, Damijan Potrpin, Anja Pirc, udeleženci tabora in Kretežani."
  },
  {
    "id": 625,
    "markdown": "# Jamarski tečaj 2024 - klubski izpit\n\nMesec dni jamarskega tečaja je minil še preden so se tečajnikom zacelile bojne rane (modrice in praske), pridobljene med našimi prvimi podvigi v Stropnici in Kaščici. V soboto in nedeljo, 27. in 28. aprila 2024, smo se v okviru izobraževanja srečali zadnjič. V soboto smo se tečajniki zbrali pred bivakom pri Čaganki. Tam so nas že čakali inštruktorji in izpitni vikend na Poljanski gori smo začeli prav s klubskim izpitom. Postaje izpita so vključevale nudenje prve pomoči, plezanje po lojtricah, izdelava vozlov in premagovanje vrvnega poligona v Stropnici. Vse točke izpita so potekale pod budnim očesom inštruktorjev in ti so odločili, da smo vsi tečajniki pokazali dovolj znanja ter opravili klubski izpit. Konec maja pa nas čaka še uraden izpit za jamarja pripravnika, ki ga izvaja Izobraževalna služba pri Jamarski zvezi Slovenije.\n\n![Klubski izpit je zajemal tudi preizkus jamarske prve pomoči.](https://jknm-novice.s3.eu-central-003.backblazeb2.com/jamarski-tecaj-2024-klubski-izpit-02-05-2024/slika_1.jpg)\n\n![Kandidati za jamarje so v soboto trenirali snemanje poškodovanega z vrvi in se usposabljali za risanje jam.](https://jknm-novice.s3.eu-central-003.backblazeb2.com/jamarski-tecaj-2024-klubski-izpit-02-05-2024/slika_2.jpg)\n\nKo smo zaključili z izpitnim poligonom smo odšli do bivaka, kjer je potekal krst tečajnikov. Za nagrado smo poleg štrika po zadnji plati dobili tudi čudovite klubske majčke. Po krstu je bil čas za kosilo in inštruktorji so nam nad ognjem skuhali odlične testenine.\n\n![Zadovoljni tečajniki in njihovi inštruktorji po uspešno izvedenih izpitih.](https://jknm-novice.s3.eu-central-003.backblazeb2.com/jamarski-tecaj-2024-klubski-izpit-02-05-2024/slika_3.jpg)\n\nPo jedači smo spili še močno kavo in že smo se začeli pripravljati na vrhunec našega dneva - spust v Čaganko. Oblečeni v jamarske kombinezone, s čelado na glavi in v polni jamarski opremi, smo se sprehodili do vhoda v Čaganko. Z velikim navdušenjem in rahlo živčnostjo v telesu smo en za drugim čakali vzklik \"Prosto!\". Odgovor \"Grem!\", sledi vpenjanje vrvi v zavoro in že se spuščamo v vhodno brezno Čaganke. Nato se spustimo v drugo stopnjo, ki se začne z nekaj metri ožine, potem pa se brezno lepo razširi. Preden se odplazimo po krajšem dokaj ozkem rovu, si pogledamo še prvo opisano jamsko žival - drobnovratnika. Rov nas vodi na manjši balkon, iz katerega se spustimo po vrvi kakih 15 metrov, sledi še krajši spust in par metrov plezanja, nakar se nam iz ozkega okna odpre pogled na Sedemdesetmetrco. Med spuščanjem po vrvi opazujemo izjemne kapnike in ogromno dvorano, ki nas obdaja, s čimer se zavemo mogočnosti Čaganke. Ko zopet stopimo na trdna tla, sedaj že več kot 100 m pod zemljo, se sprehodimo še po dnu meandra. Najhrabrejši med nami so se spustili vse do Akustične dvorane, ostali pa smo se vrnili nazaj, ko smo čutili da imamo za prvič dovolj. \"Jama počaka!\" bi rekel Mihael.\n\n![Nestrpni obrazi pred prvim spustom v Čaganko.](https://jknm-novice.s3.eu-central-003.backblazeb2.com/jamarski-tecaj-2024-klubski-izpit-02-05-2024/slika_4.jpg)\n\n![Mogočno 70 metrov globoko brezno je še dodatno spodbudilo pretok krvi po žilah.](https://jknm-novice.s3.eu-central-003.backblazeb2.com/jamarski-tecaj-2024-klubski-izpit-02-05-2024/slika_5.jpg)\n\nKo vsi mokri in zadihani priplezamo do vhoda v jamo, nas tam čakata Neven in Urbi, ter seveda zasluženo pivo. Srečni, nekoliko utrujeni in hvaležni, da smo lahko izkusili razgibanost te mogočne jame, se vrnemo do ognja ob bivaku. Ob hrani in pivu proslavimo naš največji jamarski dosežek do sedaj, v pričakovanju, da kmalu zopet obiščemo Čaganko.\n\n![Uspešen dan smo popestrili v slogu.](https://jknm-novice.s3.eu-central-003.backblazeb2.com/jamarski-tecaj-2024-klubski-izpit-02-05-2024/slika_6.jpg)\n\nKo se v nedeljo zjutraj skobacamo iz naših postelj v šotorih in avtih, nas ob ognju že čakajo sveže pečena jajčka izpod rok Maxinne. Po obilnem zajtrku in dobri kavi se razdelimo v dve skupini. Prva skupina smo se odpravili v Dvojno katedralo in po dvajsetih minutah hoje najdemo njen vhod. Anže nam je hitro opremil jamo in že se začnemo en za drugim spuščati v katedralo. Po dveh krajših raztežajih pridemo do zadnjega raztežaja, ko se jama razširi v obširno dvorano in sledi 50 metrov zračnega spusta na dno jame. Med spustom lahko opazujemo zanimivo oblikovane stene jame, na katerih so na vsakih nekaj metrov izklesane skoraj popolne vodoravne črte. Iz dna jame se nam odpre pogled še na drug vhod v jamo, tako sta oba vhoda videti kot dve okni, ki prepuščata snope svetlobe, da rahlo osvetljujejo katedralo. Glede na mogočnost dvorane, ni nič kaj nenavadno, da se je skupina Dan D ravno tu odločila posneti videospot za eno izmed njihovih pesmi – Pozitivne misli.\n\n![Na vhodu v Dvojno katedralo.](https://jknm-novice.s3.eu-central-003.backblazeb2.com/jamarski-tecaj-2024-klubski-izpit-02-05-2024/slika_7.jpg)\n\n![Mogočno brezno z obema vhodoma v Dvojno katedralo.](https://jknm-novice.s3.eu-central-003.backblazeb2.com/jamarski-tecaj-2024-klubski-izpit-02-05-2024/slika_8.jpg)\n\nDruga, manjša skupina, pa se je pod vodstvom Damijana spustila v Akustično brezno. Skozi ozke prehode smo se po večih nivojih spustili približno sedemdeset metrov globoko do širšega zasiganega dela, od koder se jama nadaljuje v še eno podorno brezno. Med Damijanovim obujanjem spominov na zgode in nezgode, ki so se jamarjem pripetile med odkrivanjem jame, smo se posladkali s čokolado, potem pa smo hrošče drobnovratnike na stenah spet prepustili jamskemu miru. No, ne čisto, saj jih je kmalu po našem odhodu zmotil še prihod najbolj zavzetih tečajnikov iz prve skupine.\n\n![Vhod v Akustično brezno.](https://jknm-novice.s3.eu-central-003.backblazeb2.com/jamarski-tecaj-2024-klubski-izpit-02-05-2024/slika_9.jpg)\n\n![Spust v brezno.](https://jknm-novice.s3.eu-central-003.backblazeb2.com/jamarski-tecaj-2024-klubski-izpit-02-05-2024/slika_10.jpg)\n\n![Premagovanje ožine.](https://jknm-novice.s3.eu-central-003.backblazeb2.com/jamarski-tecaj-2024-klubski-izpit-02-05-2024/slika_11.jpg)\n\n![Zasluženo sladkanje v zasiganem delu jame.](https://jknm-novice.s3.eu-central-003.backblazeb2.com/jamarski-tecaj-2024-klubski-izpit-02-05-2024/slika_12.jpg)\n\nPlezanje navzgor je bilo trening za telo in možgane. Razmišljati je bilo treba, po katerem delu zlesti, da čimbolj enostavno prideš skozi ožino, ko imaš pri nogah ravno toliko prostora, da se centimeter za centimetrom potiskaš med dvema stenama, pa kam med tem daš prasičko, da te najmanj ovira ... Dobro, da je bila vsaj vrv nova in suha, in je lažje tekla, kot prejšnji dan v Čaganki.\n\nIz brezna sem prilezla z nekaj svežimi modricami, a ponosna na dosežke in premagane ovire preteklega meseca, hkrati pa hvaležna za pozitivno jamarsko izkušnjo. Ta se je s koncem tečaja pravzaprav šele začela.\n\n![Petra je soboto zamudila, a v nedeljo vse nadoknadila z uspešno izvedenim izpitom in obiskom Čaganke.](https://jknm-novice.s3.eu-central-003.backblazeb2.com/jamarski-tecaj-2024-klubski-izpit-02-05-2024/slika_13.jpg)\n\n![Zadnji dan smo tečajniki pripravili pojedino in se s tem zahvalili inštruktorjem za ves čas, ki so ga vložili v izvedbo jamarskega tečaja.](https://jknm-novice.s3.eu-central-003.backblazeb2.com/jamarski-tecaj-2024-klubski-izpit-02-05-2024/slika_14.jpg)\n\nFotografije Anže Tomšič, Mihael Rukše, Anja Moric, Damijan Šinigoj, Manca Vollmayer, Maxinne Hodnik, Klemen Mihalič in Urban Urbanc"
  },
  {
    "id": 6,
    "markdown": "# Raziskovalno-izobraževalni tabor na Kočevskem Rogu 2008\n\nJamarski klub Novo mesto organizira raziskovalno-izobraževalni tabor, ki bo med 30.5. in 1.6 2008 na območju Kočevskega Roga. Cilji tabora so:\n\n- undefined\n- undefined\n- undefined\n- undefined\n\n## Predviden načrt dejavnosti:\n\n<b>petek, 30.5.2008</b>\n\n- undefined\n- undefined\n- undefined\n- undefined\n\n<b>sobota, 31.5.2008</b>\n\n- undefined\n- undefined\n- undefined\n- undefined\n\n<b>nedelja, 1.6.2008</b>\n\n- undefined\n- undefined\n- undefined\n- undefined\n\n<b>Opombe:</b>\n\n- undefined\n- undefined\n- undefined\n- undefined\n- undefined\n\nVabimo tudi zainteresirane posameznike, čeprav niso člani kluba.\n\n![Učenje vrvne tehnike v plezalnem vrtcu](https://jknm-novice.s3.eu-central-003.backblazeb2.com/raziskovalno-izobrazevalni-tabor-na-kocevskem-rogu-2008-15-05-2008/ucenje.jpg)"
  },
  {
    "id": 298,
    "markdown": "# Udora ob avtocesti\n\nLani se je ob avtocesti nedaleč od karteljevskega predora udrlo kar 8 m globoko. Skozi vhodno brezno so se lahko spustili v manjšo dvorano s kaminom, ki se je dvigoval skoraj do površja. Udor je ležal znotraj zaščitne ograje, po pregledu, ki ga je opravil IZRK, so udor sanirali in zasuli.\n\nPred kratkim se je v bližini tega udora, a le na nasprotni strani avtoceste v smeri proti Novem mestu, ponovno udrlo. Udor sem opazil tudi v bližini predora pri Trebnjem. Lepo in sončno nedeljo 14. aprila 2013 sem med ostalim izkoristil tudi za ogled obeh udorov.\n\nNedaleč od trebanjskega predora v smeri proti Novem mestu zija v useku nekaj metrov nad cesto okrogla odprtina. Po ogledu sem ugotovil, da gre za zemeljski udor, globok dober meter. Udor je novejšega datuma, opazil sem ga dva tedna nazaj (tu mimo se namreč velikokrat peljem).\n\n![Udor se odpira v brežini nad avtocesto.](https://jknm-novice.s3.eu-central-003.backblazeb2.com/udora-ob-avtocesti-15-04-2013/slika_1.jpg)\n\n![Na robu udora.](https://jknm-novice.s3.eu-central-003.backblazeb2.com/udora-ob-avtocesti-15-04-2013/slika_2.jpg)\n\n![V udoru je le prst.](https://jknm-novice.s3.eu-central-003.backblazeb2.com/udora-ob-avtocesti-15-04-2013/slika_3.jpg)\n\nUdor pri karteljevskem predoru se odpira tik odstavnega pasu. Je že nekaj mesecev ograjen oz. zaščiten z opozorilno mrežo. Globok je dva metra, stene in dno so iz grušča oz. iz tamponskega materiala, ki je uporabljen pri izgradnji avtoceste. Udor bi znal biti tudi nevaren, če se morebitni podzemeljski prostori spodaj širijo pod cestišče.\n\n![Udor se odpira tik odstavnega pasu in je ograjen.](https://jknm-novice.s3.eu-central-003.backblazeb2.com/udora-ob-avtocesti-15-04-2013/slika_4.jpg)\n\n![V notranjosti udora je grušč in drobno kamenje.](https://jknm-novice.s3.eu-central-003.backblazeb2.com/udora-ob-avtocesti-15-04-2013/slika_5.jpg)\n\nUdoroma sem določil koordinate ter jih poslal naprej.&nbsp;Akcije sem se s spremljevalci udeležil Borivoj Ladišić."
  },
  {
    "id": 303,
    "markdown": "# Na Kočevskem Rogu\n\nV soboto, 11. maja 2013, sem se odpravil na Kočevski Rog z namenom, da poiščem nekaj vhodov, za katere sem izvedel od domačina iz Semiča. Peljal me je daleč v notranjost Roga, na območje Cinka, do mogočnega, a plitvega brezna. Vhod je imel dimenzije 6 x 9 m.\n\n![Na robu širokega vhoda v brezno.](https://jknm-novice.s3.eu-central-003.backblazeb2.com/na-kocevskem-rogu-13-05-2013/slika_1.jpg)\n\nDno sem dosegel v globini 16 m. Na dnu je bilo še več kot 1 m snega, zato je bila tudi temperature na dnu le 1 °C. Brezno je brez posebnosti in brez sige.\n\n![Na dnu je bilo še dobrih 1 m snega.](https://jknm-novice.s3.eu-central-003.backblazeb2.com/na-kocevskem-rogu-13-05-2013/slika_2.jpg)\n\nV bližini mi je pokazal tudi brezno z manjšim vhodom, v katerem je bilo zagozdeno že precej razpadajoče drevo, ki ga bo treba potegniti iz vhoda. Zato sem pustil za kasneje in bolj okrepljeno ekipo, kajti kamen pada vsaj 30 m globoko.\n\n![V vhodu je zagozdeno drevo.](https://jknm-novice.s3.eu-central-003.backblazeb2.com/na-kocevskem-rogu-13-05-2013/slika_3.jpg)\n\nŽe po vrnitvi se je spomnil še na eno brezno. Tudi tu je bil vhod bolj majhen, a je kamen padal vsaj 20 m globoko. Tudi to je ostalo za drugič.\n\n![Pride na vrsto drugič.](https://jknm-novice.s3.eu-central-003.backblazeb2.com/na-kocevskem-rogu-13-05-2013/slika_4.jpg)"
  },
  {
    "id": 307,
    "markdown": "# Uspešno na Rogu\n\nLep nedeljski dan, 9. junija 2013, sem izkoristil za jamarsko potepanje po Kočevskem Rogu. Izbral sem območje med Jazbec cesto in Cinkarsko cesto, kjer še ni bil registriran noben objekt, teren pa je izrazito kraški. Že po desetih minutah hoje po gozdu sem zagledal mogočen vhod v brezno, žal pa se je pokazalo, da je že po 6 m zasuto s podorom.\n\n![Na robu plitvega brezna.](https://jknm-novice.s3.eu-central-003.backblazeb2.com/uspesno-na-rogu-10-06-2013/slika_1.jpg)\n\nKmalu zatem sem našel zanimiv objekt. Vhod je v obliki vsaj 10 m dolge in 1 m široke razpoke. Po poševnih tleh se spustimo 15 m nižje do notranjega enostavnega brezna, globokega 10 m.\n\n![Vhod v brezno.](https://jknm-novice.s3.eu-central-003.backblazeb2.com/uspesno-na-rogu-10-06-2013/slika_2.jpg)\n\n![Vhod je tektonska razpoka.](https://jknm-novice.s3.eu-central-003.backblazeb2.com/uspesno-na-rogu-10-06-2013/slika_3.jpg)\n\n![Načrt.](https://jknm-novice.s3.eu-central-003.backblazeb2.com/uspesno-na-rogu-10-06-2013/img076.jpg)\n\nV sosednji vrtači sem našel manjši vhod, za katerim se odpira vodnjakasto brezno. V notranjost sem vrgel kamna, ki sta se večkrat odbila od sten. Preštel sem do 5 in 6, koliko je to metrov ne vem, globino sem ocenil med 40 in 50 m.\n\n![Vhod je malih dimenzij.](https://jknm-novice.s3.eu-central-003.backblazeb2.com/uspesno-na-rogu-10-06-2013/slika_4.jpg)\n\n![Pogled v notranjost](https://jknm-novice.s3.eu-central-003.backblazeb2.com/uspesno-na-rogu-10-06-2013/slika_5.jpg)\n\nNašel sem še eno 6 metrsko brezno. Kolikor se vidi z vrha je možno, da se nadaljuje pod steno nad dnom, a se z vrha ne vidi dobro."
  },
  {
    "id": 16,
    "markdown": "# Kanin 2008 - letos prvič na pogorju\n\nPretekli teden smo člani JKNM (med&nbsp;9. in 13. julijem) raziskovali na Kaninu (Kaninski podi).\n\n![Frenk in Tanja na podih.](https://jknm-novice.s3.eu-central-003.backblazeb2.com/kanin-2008-letos-prvic-na-pogorju-17-07-2008/dsc9108.jpg)\n\nRaziskali smo dve brezni&nbsp;ter locirali tri nove vhode.\n\n<b>Brezno NM 4</b> (raziskano do globine 76 m) se nahaja na neimenovanem vrhu SZ nad Velikim Dolom. V breznu je perspektivno nadaljevanje, v katerem bo ( žal ) treba vložiti veliko truda, da bomo prišli dalje.\n\n![Andrej, Tanja in Frenk pred spustom v NM 4.](https://jknm-novice.s3.eu-central-003.backblazeb2.com/kanin-2008-letos-prvic-na-pogorju-17-07-2008/dsc8888.jpg)\n\nDrugo brezno (<b>NM 85</b>), ki se nahaja pri vrhu Glave nad Krliščem, smo raziskali do globine&nbsp;42 m.&nbsp;Na vhodu v brezno se je nahajal večji podor skal. Ko smo ga odstranjevali se je zrušil in nam zaprl vhod v njegovo notranjost. Potrebovali smo več ur, da smo odstranili kamenje ter nadaljevali z njegovim raziskovanjem. Trenutno se zaključi z neprehodnim meandrom, ki ga bo treba v naslednjem obisku razširiti.\n\n![Tanja, Andrej in Frenk pred vhodom v NM 85.](https://jknm-novice.s3.eu-central-003.backblazeb2.com/kanin-2008-letos-prvic-na-pogorju-17-07-2008/dsc9042.jpg)\n\n![Frenk v breznu NM 85.](https://jknm-novice.s3.eu-central-003.backblazeb2.com/kanin-2008-letos-prvic-na-pogorju-17-07-2008/dsc09081.jpg)\n\nOb tokratnem obisku Kanina nas je presenetila velika količina cvetja .\n\n![Clusijev svišč v ozadju Vrh Laške Planje.](https://jknm-novice.s3.eu-central-003.backblazeb2.com/kanin-2008-letos-prvic-na-pogorju-17-07-2008/dsc8993.jpg)\n\nNa večdnevnem raziskovanju Kanina smo delali:&nbsp;Andrej Gašperič, Frenk Zupančič,&nbsp;Tanja Rukše ter Mihael Rukše (fotografije)."
  },
  {
    "id": 11,
    "markdown": "# Udor na cesti na Radohi\n\nIz Zavoda za gozdove Slovenije, Območne enote Novo mesto so nas obvestili o udoru na gozdni cesti proti Peščeniku na Radohi. Prosili so nas, da udor pregledamo ter predlagamo način njegove sanacije. S Srečkom sva se v soboto, dne 7.6.2008 odpravila do udora, ki je bil širok 30 cm. Vhod sva nekoliko razširila, tako da sem se lahko spustil v notranjost. Brezno se za vhodom postopno širi. Stopimo na dno manjše in zasigane dvoranice, ki je v globini 8 m. Na eni strani dvorane je lijak, v katerem dosežemo globino dobrih 10 m, na nasprotni strani pa se spustimo do dvojne razpoke, ki ju je treba širiti. V razpoko sem spustil meter, ki je&nbsp;pokazal je dobrih 10 metrov globine ...\n\n![Srečko pred udorom (pred širjenjem).](https://jknm-novice.s3.eu-central-003.backblazeb2.com/udor-na-cesti-na-radohi-16-06-2008/slika_1.jpg)\n\n![Vhod sva nekoliko razširila. Borivoj pred spustom.](https://jknm-novice.s3.eu-central-003.backblazeb2.com/udor-na-cesti-na-radohi-16-06-2008/slika_2.jpg)\n\n![Vhodna vertikala.](https://jknm-novice.s3.eu-central-003.backblazeb2.com/udor-na-cesti-na-radohi-16-06-2008/slika_3.jpg)\n\nGozdarjem smo predlagali, da se brezno ne zasipa:&nbsp;na vhodu naj se vgradi jašek ter s tem brezno ohrani. Na Zavodu so se z našim predlogom strinjali. Srečko je takoj stopil v akcijo:&nbsp;pred vhod je pripeljal betonsko cev, gozdarji so zasukali rokave ... V pičlem tednu dni po raziskavi je brezno zaprto ter zavarovano.\n\n![Srečko je pripeljal betonsko cev.](https://jknm-novice.s3.eu-central-003.backblazeb2.com/udor-na-cesti-na-radohi-16-06-2008/slika_4.jpg)\n\nV nedeljo, dne 15.6. sta se Srečko in Simon že spustila skozi nov vhod ter širila razpoko na dnu. Brezno se nadaljuje."
  },
  {
    "id": 455,
    "markdown": "# Jamarjenje v občini Ključ\n\nZa vikend med 10. in 12. marcem 2017 smo ekipa jamarjev JKNM v sodelovanju z društvom Eko-Sport Ključ izvajali jamarske aktivnosti na širšem območju občine Ključ (BiH). Obiskali smo dve jami in sicer jamo Kozarčanka, ki smo jo raziskali, izmerili ter zabeležili koordinate, v izdelavi pa je tudi načrt jame. Jama ima vertikalno vhodno brezno okoli 15 m, nadaljuje pa se horizontalno v dve smeri - okoli 150 m v vsako stran. Sicer je lepo zasigana in bogata z okrasjem, v njej pa so tudi tri ožine, ki pa si tega imena skoraj ne zaslužijo. Poleg maloštevilnih netopirjev je bilo opaziti tudi nekaj drugih živih bitij.\n\n![V jami Kozarčanka.](https://jknm-novice.s3.eu-central-003.backblazeb2.com/jamarjenje-v-obcini-kljuc-20-03-2017/dsc08000_01.jpg)\n\n![Prehod v zadnjo dvorano v jami Kozarčanka.](https://jknm-novice.s3.eu-central-003.backblazeb2.com/jamarjenje-v-obcini-kljuc-20-03-2017/dsc08021_01.jpg)\n\nV nedeljo smo bili bolj na turističnem ogledu jame Vukovska pečina, ki se nahaja pod starim mestom Ključ. Jama je lahko dostopna brez vsake opreme, manjša ovira je samo potok, ki izvira iz pečine.\n\n![Andrej in Vanja v jami Vukovska Pečina.](https://jknm-novice.s3.eu-central-003.backblazeb2.com/jamarjenje-v-obcini-kljuc-20-03-2017/dsc08045_01.jpg)\n\nNekaj utrinkov iz akcij si lahko ogledate v spodnjem videu (Andrej Gašperič).\n\n<video align=\"center\" src=\"https://www.youtube.com/embed/yM-QPO1VwTI\" width=\"80%\" isUpload=\"true\" />\n\nV akciji smo sodelovali Igor Krevs, Mihael Rukše, Andrej Gašperič (JKNM) in Smajo Smajić, Vanja Hadžiavdić,&nbsp;Milana Milanović,&nbsp;Svjetlana Dragović in&nbsp;Beriša Šerif&nbsp;(Eko-Sport Ključ)."
  },
  {
    "id": 26,
    "markdown": "# Klubsko srečanje\n\nTretjo oktobrsko nedeljo smo si jamarji Jamarskega kluba Novo mesto privoščili strokovno ekskurzijo po Kočevskem rogu. Polega članov kluba, naših prijateljev in znancev, so se celodnevnega potepanja&nbsp;udeležili tudi zaposleni iz podjetje T-media d.o.o. iz Novega mesta, pri katerih gostujejo spletne strani Jamarskega kluba Novo mesto.\n\nOgledali smo si:<br>- razvaline srednjeveškega gradu Rožek nad Podturnom;<br>- Rožeško koliševko (Globočico); <br>- vhod v brezno Pihalnik nad Podturnom;<br>- Podsteniško koliševko;<br>- medvedovo drevo pri Podsteniški koliševki;<br>- ostanke kočevarske vasi Podstenice;<br>- eno najglobljih brezen na Dolenjskem Cinkov križ (103 m vhodna vertikala);<br>- prizorišče povojnih pobojev Dvojno brezno pri Cink križu;<br>- povzpeli smo se na najvišji vrh Kočevskega roga (Veliki Rog - 1100 m);<br>-&nbsp;ostanke in razvaline Žage Rog;<br>- spustili smo se v Apolonovo jamo;<br>- na Podstenicah smo prisluhnili razlagi o kočevarski vasi Podstenice ter o čebelarstvu.\n\nTopel dan z dobro vidljivostjo po širši okolici smo v prijetnem vzdušju zaključili z družabnim srečanjem v Čebelarskem domu na Podstenicah. V jesenskih barvah je ves dan uživalo 35 udeležencev.\n\n![Na dnu vhodnega brezna v Apolonovi jami.](https://jknm-novice.s3.eu-central-003.backblazeb2.com/klubsko-srecanje-20-10-2008/1.jpg)\n\n![Druga skupina obiskovalcev Aplonove jame.](https://jknm-novice.s3.eu-central-003.backblazeb2.com/klubsko-srecanje-20-10-2008/2.jpg)"
  },
  {
    "id": 596,
    "markdown": "# Jamarski tečaj 2023\n\nPozdravljeni,&nbsp;v želji, da bi pridobili vedoželjne kandidate za jamarsko udejstvovanje, Jamarski klub Novo mesto tudi letos organizira jamarski tečaj za pridobitev naziva&nbsp;jamar pripravnik. Okvirni&nbsp;<a href=\"http://www.jknm.si/si/izobrazevanje/program/\" target=\"_blank\">program jamarske šole</a>&nbsp;je objavljen na naših spletnih straneh. Glede na vreme, želje ali potrebe ga bomo lahko tudi prilagajali. Vabilo na tečaj je objavljeno v nadaljevanju. Raziskovalci ali tisti, ki to šele želite postati, pridružite se nam, ki dolgčasa ne poznamo.\n\n![](https://jknm-novice.s3.eu-central-003.backblazeb2.com/jamarski-tecaj-2023-25-02-2023/tecaj_plakat_2023.jpg)"
  },
  {
    "id": 33,
    "markdown": "# Nove jame na Sovji steni\n\nV nedeljo, sedmega decembra smo se ponovno odpravili na območje Kočevskega roga, natančneje na Jelenico in okolico bližnjega vrha Sovja stena. Na tem območju smo namreč že pred leti locirali nekaj potencialnih jam, ki nam jih doslej nekako ni uspelo raziskati.\n\nPrva je bila na vrsti Šterna pod Sovjo steno, katere vhod je bil videti kar obetaven, a se je po dobrih 20 m zaprla. Od tam smo se podali prek vrha Sovje stene na drugo, južno ter vzhodno stran, kjer smo raziskali še eno brezence, globoko nekaj čez 10 m, ter še dva vhoda, ki pa nista zadostovala kriterijem za registracijo. Nazaj grede smo raziskali še eno 17 metrsko brezno, tudi tukaj žal brez nadaljevanja.\n\nNa akciji smo sodelovali: Franci Zupančič, Primož Paterneš, Jože Tomšič, Miha Rukše in Andrej Gašperič.\n\n![Primož in Frenk na dnu Šterne.](https://jknm-novice.s3.eu-central-003.backblazeb2.com/nove-jame-na-sovji-steni-08-12-2008/slika_1.jpg)\n\n![Tom v vhodnem breznu šterne.](https://jknm-novice.s3.eu-central-003.backblazeb2.com/nove-jame-na-sovji-steni-08-12-2008/slika_2.jpg)\n\n![Tom in Frenk pred vhodom v Sovjo steno.](https://jknm-novice.s3.eu-central-003.backblazeb2.com/nove-jame-na-sovji-steni-08-12-2008/slika_3.jpg)"
  },
  {
    "id": 34,
    "markdown": "# Srečno v jamah in v letu 2009 ...\n\n![](https://jknm-novice.s3.eu-central-003.backblazeb2.com/srecno-v-jamah-in-v-letu-2009-24-12-2008/novoletna_voscilnica_72.jpg)\n\n... in da bi bilo leto, ki prihaja, jamarsko vsaj tako uspešno, kot leto, ki odhaja."
  },
  {
    "id": 43,
    "markdown": "# Pregledali osem novih jam na Kočevskem Rogu\n\nV nedeljo, 1. marca 2009, smo se Robi, Srečko in Borivoj napotili na\n  pobočje Kočevskega Roga ter odkrili in raziskali osem novih brezen.\n  Meter je pokazal, da je pet objektov dovolj globokih za registracijo. Brezna so\n  globoka od 10 do 20 metrov in so tudi zasigana. V enem breznu smo našli\n  nadaljevanje, ki ga zapira večja podorna skala. Skalo smo že\n  precej načeli, nadaljevali pa bomo naslednjič, kajti kamen pada\n  približno 20-30 metrov v globino.\n\nPreostala tri brezna, ki so bila preplitva za registracijo, ležijo ob\n  gozdni cesti in so močno onesnažena. Najbolj žalosten prizor\n  smo opazili v plitvem breznu, kjer na dnu ležijo ostanki srne in\n  medveda.\n\n![Skozi ozek vhod se spustimo v 15 m globoko vodnjakasto brezno.](https://jknm-novice.s3.eu-central-003.backblazeb2.com/pregledali-osem-novih-jam-na-kocevskem-rogu-09-03-2009/1.jpg)\n\n![Zanimiv pogled proti vhodu.](https://jknm-novice.s3.eu-central-003.backblazeb2.com/pregledali-osem-novih-jam-na-kocevskem-rogu-09-03-2009/2.jpg)\n\n![Vhod v 20 m globoko brezno.](https://jknm-novice.s3.eu-central-003.backblazeb2.com/pregledali-osem-novih-jam-na-kocevskem-rogu-09-03-2009/3.jpg)\n\n![Medved in srna na dnu plitvega brezna.](https://jknm-novice.s3.eu-central-003.backblazeb2.com/pregledali-osem-novih-jam-na-kocevskem-rogu-09-03-2009/4.jpg)"
  },
  {
    "id": 312,
    "markdown": "# Nova jama pri Žvirčah\n\nTorkovo popoldne je bilo prevroče\nza kmetijska dela in kot nalašč za hitri odziv na telefonski klic. Poklical je\nprijatelj iz Žvirč, da se mu je na gozdni vlaki odprla jama. Seveda sva z\nAndrejem pohitela, kot da gre za poziv na požar.\n\n![Z nasmehom v akcijo.](https://jknm-novice.s3.eu-central-003.backblazeb2.com/nova-jama-pri-zvircah-12-07-2013/2013_07_09_11_45_11_01.jpg)\n\n![Skozi ozek vhod v globino.](https://jknm-novice.s3.eu-central-003.backblazeb2.com/nova-jama-pri-zvircah-12-07-2013/2013_07_09_11_46_30_01.jpg)\n\nOb prihodu sva videla posuto\nluknjo premera dobrega pol metra. Prvi sem se spustil na globino 26 m. Po krajšem razgledovanju jame sem\nopazil na podnu sifon, dolg kake 4 m, skozi katerega se ni dalo spustiti. Želja\npo nadaljevanju je bila zelo močna in res sem v steni opazil manjšo špranjo,\nskozi katero se je videlo, da je na drugi strani večja dvorana. Kljub temu, da\nprehod še ni bil odprt, je bilo odprto upanje po nadaljevanju. Na pomoč sem\npoklical Andreja, ki se mi je takoj pridružil z vso »bojno« opremo. Po vsaj\nenournem delu sva odprla prehod, skozi katerega sva se lahko spustila v dvorano. Na dnu dvorane je podor\nvelikih skal, že pri spuščanju pa sem spet opazil nadaljevanje, ki pa se je\nkmalu končalo. Avanturo sva zaključila na\ncca. 45 metrih globine.\n\n![Udor je relativno ozek.](https://jknm-novice.s3.eu-central-003.backblazeb2.com/nova-jama-pri-zvircah-12-07-2013/2013_07_09_11_53_12_01.jpg)\n\n![Zadovoljni po akciji.](https://jknm-novice.s3.eu-central-003.backblazeb2.com/nova-jama-pri-zvircah-12-07-2013/2013_07_09_15_06_17_01.jpg)\n\nJama je sicer blatna in nima\nposebno lepih kapnikov, ima pa zelo zanimiv spiralni del na globini 26 m. Ni izključeno tudi\nnadaljevanje. Raziskovanje sva zaključila\nutrujena in zelo blatna, vendar zadovoljna, da se je zemlja odprla tako »globoko«.\n\nV akciji sva\nsodelovala Andrej Jaklič in Franci Blatnik s pomočjo domačina Roberta Bobna."
  },
  {
    "id": 319,
    "markdown": "# OŠ Bršljin v Lukenjski jami\n\nNadarjene petošolce in šestošolce, učence OŠ\n  Bršljin, smo v soboto, 19. oktobra 2013, jamarji Jamarskega kluba Novo mesto\n  peljali v temo Lukenjske jame. Vstop v neturistično jamo, s čelado\n  z lučko na glavi in v gumijastih škornjih, je bil za vse\n  učence ognjeni oz. jamski krst. Navdušeni so se dričali po\n  jamskem blatu in opazovali kolonijo netopirjev. Seznanili so se z delovanjem\n  Jamarskega kluba Novo mesto, aktivnostmi jamarjev in spoznali opremo za\n  raziskovanje jam. Ugotovili so, da veliko vedo o krasu in kraških\n  pojavih, saj so v pogovoru aktivno sodelovali. Največja zabava pa je\n  bila spuščanje v jamarskem reševalnem sedežu po napeti\n  vrvi.\n\n![](https://jknm-novice.s3.eu-central-003.backblazeb2.com/os-brsljin-v-lukenjski-jami-21-10-2013/img_1438.jpg)\n\n![](https://jknm-novice.s3.eu-central-003.backblazeb2.com/os-brsljin-v-lukenjski-jami-21-10-2013/img_1452.jpg)\n\n![](https://jknm-novice.s3.eu-central-003.backblazeb2.com/os-brsljin-v-lukenjski-jami-21-10-2013/img_1453.jpg)\n\n![](https://jknm-novice.s3.eu-central-003.backblazeb2.com/os-brsljin-v-lukenjski-jami-21-10-2013/img_1440.jpg)\n\n![](https://jknm-novice.s3.eu-central-003.backblazeb2.com/os-brsljin-v-lukenjski-jami-21-10-2013/p1200171.jpg)\n\n![](https://jknm-novice.s3.eu-central-003.backblazeb2.com/os-brsljin-v-lukenjski-jami-21-10-2013/img_1442.jpg)\n\n<br>Navdušeni so odhajali domov in vsi v en glas zatrjevali, da bodo\n  postali člani Jamarskega kluba Novo mesto, ko bodo stari 16. let.\n\nPo jami sta vodila Borivoj Ladišič in Andrej Jaklič, za\n  varno spuščanje so poskrbeli Jože Tomšič, Andrej\n  Gašperič, Primož Paterneš in Jure Novak, aktivne\n  pogovore pa je vodil Zdravko Bučar.\n\n![](https://jknm-novice.s3.eu-central-003.backblazeb2.com/os-brsljin-v-lukenjski-jami-21-10-2013/img_1454.jpg)\n\n![](https://jknm-novice.s3.eu-central-003.backblazeb2.com/os-brsljin-v-lukenjski-jami-21-10-2013/p1200163.jpg)"
  },
  {
    "id": 656,
    "markdown": "# Raziskave na sončni strani Gorjancev\n\nV nedeljo, 18. septembra 2024, sva se z Nevenom Đurkovićem odpravila v Semiške konce, kjer so me čakali nedokončani projekti iz preteklih let. Začela sva s pregledom in izmero 6 m brezna in rovom s tlorisem v obliki črke U. Brezence ima dva vhoda, enega večjega in drugega manjšega, ki je delno zaprt z narinjeno skalo. V bližini je bilo registrirano Brezno pod Peščenikom, zato je bilo treba pridobiti registracijske zapisnike. Ti so pokazali, da dimenzije manjšega vhoda in dostop ustrezajo, vse ostalo pa ne. Predhodno sem opravil terenske akcije, da sem 100 m od prvotne lege med skalami našel sila neopazen vhod jame Brezno pod Peščenikom. Tako je bila dilema rešena: staro brezno najdeno, novo pa izmerjeno.\n\n![Neven pred manjšim vhodom v novo brezno.](https://jknm-novice.s3.eu-central-003.backblazeb2.com/raziskave-na-soncni-strani-gorjancev-04-10-2024/1.jpg)\n\nPred leti sva s Črtom Bučarjem pregledala in registrirala brezno Draškovec 3. Skozi meter visoko in 10 cm široko razpoko se je videlo brezno globine 4 m. Z Nevenom sva razširila prehod, da se je lahko stenstal skoz in pregledal lepo zasigano brezence. Nadaljevanja ni našel, čeprav je čez razpoko všečno vleklo zahvaljujoč visokemu kaminu, ki je omogočal kroženje zraka z ostalim delom jame.\n\n![Neven v breznu Draškovec 3.](https://jknm-novice.s3.eu-central-003.backblazeb2.com/raziskave-na-soncni-strani-gorjancev-04-10-2024/2.jpg)\n\nPred leti sva z Markom Majhom nad Semičem obiskala brezence z nadaljevanjem. Vhod je zapiral skalni čep, skozi katerega je prišel le Marko in na globini 13 m oznanil, da gre razpoka navzdol … Ampak da gre za razpoko, kjer SZ stran meter širokega preloma zapira čep skal, ki daje nepopisen občutek zasutja. Ob obisku naju je čakal odprt vhod in na dnu med skalami vidne sledi vrtanja. Na dnu vhodnega brezna leti razpoka 15 m v smeri juga pod strmim naklonom. Podor se je nadaljeval tudi navzdol. Naredila sva nekaj pritrdišč, da sva se čim manj dotikala nestabilnega kamenja, ki se je samo od sebe prožilo. Zadnjo stopnjo je pregledal le Neven, sam pa sem popolnoma miroval, saj je bila možnost zasutja prehoda, ki sva ga s širitvijo še bolj razmajala, prevelika, odmetal bi ga pa lahko le z vrha. Riziko, da bi ostala oba ujeta v razpoki, sva tako izničila, raziskovalna žilica pa je bila zadovoljena. Po poizvedovanju sem našel tudi prvopristopnika Žana iz JK Krka, ki je znal povedat, da je bilo tudi ob njihovem obisku nekaj sila neprijetnih pripetljajev. Pomembno je, da smo jo novomeščani in krkaši raziskali brez hujših poškodb, sklepčno pa sva dorekla glede registracijske dokumentacije.\n\n![30 m zagozdenih skal... NE PIPAJ!](https://jknm-novice.s3.eu-central-003.backblazeb2.com/raziskave-na-soncni-strani-gorjancev-04-10-2024/3.jpg)\n\n![Borba s podorom.](https://jknm-novice.s3.eu-central-003.backblazeb2.com/raziskave-na-soncni-strani-gorjancev-04-10-2024/4.jpg)"
  },
  {
    "id": 322,
    "markdown": "# Nova brezna v Jelendolu\n\nNa terenski akciji v Jelendolu na Kočevskem Rogu  sem našel vhode v tri brezna, v nedeljo 27. oktobra 2013, pa sem jih tudi raziskal. Že pri prvem breznu rahlo razočaranje. Enostavno brezno je bilo globoko le 8 m, kar je bilo premalo za registracijo. Čeprav se je z vrha videlo, kot da bi se brezno pod steno na dnu nadaljevalo, pa v resnici nadaljevanja ni bilo.\n\n![Brezno je bilo prekratko.](https://jknm-novice.s3.eu-central-003.backblazeb2.com/nova-brezna-v-jelendolu-04-11-2013/slika_1.jpg)\n\nV drugem breznu sem v treh stopnjah dosegel globino 23 m. Jamo krasi veliko število kapnikov, predvsem v dvorani na dnu. Tu sem odstranil nekaj podornega kamenja ter se prerinil v 7 m dolg in lepo zasigan rov. Na koncu rova je nekaj živalskih kosti.\n\n![Pred vhodom v lepo zasigano brezno.](https://jknm-novice.s3.eu-central-003.backblazeb2.com/nova-brezna-v-jelendolu-04-11-2013/slika_2.jpg)\n\n![V breznu je veliko sigovega okrasja.](https://jknm-novice.s3.eu-central-003.backblazeb2.com/nova-brezna-v-jelendolu-04-11-2013/slika_3.jpg)\n\n![Bogato zasigani odkopani rov.](https://jknm-novice.s3.eu-central-003.backblazeb2.com/nova-brezna-v-jelendolu-04-11-2013/slika_4.jpg)\n\nZadnje brezno je bilo bolj skromno, tako po globini, kakor tudi po okrasju. Vhodno brezno je globoko 11 m. Po strmem podoru se spustimo še 6 m do konca jam, ki je nastalo ob razpoki.\n\n![Gasilska pred vhodom zadnjega brezna.](https://jknm-novice.s3.eu-central-003.backblazeb2.com/nova-brezna-v-jelendolu-04-11-2013/slika_6.jpg)\n\n![Brezno je nastalo ob razpoki.](https://jknm-novice.s3.eu-central-003.backblazeb2.com/nova-brezna-v-jelendolu-04-11-2013/slika_7.jpg)"
  },
  {
    "id": 30,
    "markdown": "# Raziskave v okolici Mirne gore na Kočevskem Rogu\n\nV nedeljo, 16.novembra 2008 smo se odločili, da gremo izmeriti in locirati dve jami v okolici Mirne gore. Na akcijo smo se odpravili Franci Vidmar, ki je vhode pokazal, Anton Tramte in Uroš Mervič. Kaj hitro smo našli prvo jamo z delovnim imenom Poševna jama na Kremenu. Kot že ime pove, se jama spušča 12 m&nbsp;pod kotom 45 stopinj. Jama se odpira pod previsno steno, žal pa se z ozko razpoko prehitro zaključi.\n\nNato smo se lotili raziskav&nbsp;brezna, ki še nima imena. Za manjšim vhodom sva se spustila 10 m na blatno polico. V njenem kotu je brezno, po katerem sva se spustila še 25 m globoko, tu pa spet še nadaljnjih 10 m globine, kjer sem se ustavil na polici. Iz&nbsp;strani prši voda in izginja v globino (iz globine piha!). Za dosego naslednjih 20 m globine bomo rabili kladivo, kar bo zelo lahka in kratka naloga. Brezno še nisva izmerila, nadaljnje raziskave pa sledijo. Kdo ve, mogoče nas bo njena globina presenetila s trimestno številko ...<br>\n\n![Vhod v Poševno jamo pod Kremenom.](https://jknm-novice.s3.eu-central-003.backblazeb2.com/raziskave-v-okolici-mirne-gore-na-kocevskem-rogu-24-11-2008/1.jpg)\n\n![Uroš pred spustom.](https://jknm-novice.s3.eu-central-003.backblazeb2.com/raziskave-v-okolici-mirne-gore-na-kocevskem-rogu-24-11-2008/2.jpg)"
  },
  {
    "id": 155,
    "markdown": "# Jamarski tečaj 2010\n\n![](https://jknm-novice.s3.eu-central-003.backblazeb2.com/jamarski-tecaj-2010-26-03-2010/jamarski_tecaj_2010_www.jpg)\n\nPodrobnejši program najdete [tukaj](https://jknm.s3.eu-central-1.amazonaws.com/jamarski-tecaj-2010-26-03-2010/jamarski_tecaj_2010.pdf).<br>Sedež kluba je razviden iz karte na naši [spletni strani](http://www.jknm.si/si/etc/impresum/).<br>Povabite še somišljenike ..."
  },
  {
    "id": 611,
    "markdown": "# Čistilna akcija vodovarstvenega območja izvira Radeščice\n\n## Kako smo stare grehe iz jam vlekli\n\nJamarski klub Novo mesto je eden izmed vodilnih slovenskih klubov za čiščenje podzemnih jam. Bistvo našega delu pa ni le iznos odpadkov, ampak organizirano in sistematično čiščenje v sodelovanju z lokalno skupnostjo in različnimi državnimi in drugimi organizacijami. Dne 24. januarja 2024 smo se na pobudo Direkcije Republike Slovenije za vode (Ministrstvo za naravne vire in prostor), lotili čiščenje petih jamskih objektov v zaledju Radeščice, kratke reke, ki izvira v Podturnu in se po nekaj kilometrih izliva v Krko.\n\n![Izliv Radeščice v Krko pod Meniško vasjo. Foto Marko Majhen](https://jknm-novice.s3.eu-central-003.backblazeb2.com/cistilna-akcija-vodovarstvenega-obmocja-izvira-radescice-31-01-2024/1.jpg)\n\nV preteklosti smo v sistematičnem evidentiranju onesnaženih jam in čiščenju najbolj ogroženih sodelovali z veliko večino dolenjskih občin. Eno najuspešnejših je bilo sodelovanje z občino Kočevje v projektu LIFE Kočevsko. Leta 2015 smo se skupaj z Inštitutom za raziskovanje krasa ZRC SAZU (IZRK) prijavili na razpis Občine Kočevje za izdelavo popisa onesnaženosti jam v okviru omenjenega projekta, naslednje dve leti pa smo skupaj z Društvom za raziskovanje jam Ljubljana sodelovali v čiščenju šestih jam (JK Novo mesto 4, DZRJL 2). Leta 2022 smo člani JK Novo mesto in JK Krka v okviru projekta STOP smetem, ki ga je vodila občina Kočevje s partnerjema Javno komunalno podjetje Kočevje d.o.o. in Gozdarskim društvom Medved, očistili tri jame. Akcija je bila kot taka tudi poseben recept o tem, kako lahko lokalna skupnost skupaj s komunalnim podjetjem in jamarji očisti z odpadki onesnažene jame na svojem območju. Občina poskrbi za financiranje, komunalno podjetje za odpadke, jamarji pa jame očistimo. Zaradi zahtevnosti objektov in jamarskega dela smo praktično edini, ki lahko to delo opravimo, seveda razen v nekaterih izjemnih primerih.\n\n![Odpadki v jamah počasi razpadajo, steklo se razbije in vsebina steče v podzemlje, podobno je z različnimi kemičnimi odpadki. Pločevinka prerjavi in vsebina steče v podzemlje. Speče bombe ekoloških katastrof ...](https://jknm-novice.s3.eu-central-003.backblazeb2.com/cistilna-akcija-vodovarstvenega-obmocja-izvira-radescice-31-01-2024/2.jpg)\n\nSicer pa JK Novo mesto aktivnosti okoli evidentiranja in čiščenja jam izvaja že več kot 35 let. Že v zapisnikih raziskovanj v Katastru jam Jamarske zveze Sloveniji je rubrika glede onesnaževanja, JK Novo mesto pa smo večji popis onesnaženih jam izvedli že leta 1987 (Hudoklin, drugega pa leta 2002) ter v različnih obdobjih organizirali številne čistilne akcije. Že leta 2001 smo s finančno pomočjo Mestne občine Novo mesto opravili temeljit pregled onesnaženih jam v občini in v raziskovalni nalogi predstavili njihovo potencialno ogroženost. Novembra 2001 pa je onesnaženost lokalnega vodnega zajetja pod Hmeljnikom žal potrdila usodno povezanost odmetavanja odpadkov v kraške jame v zaledju vodnih virov. Leta 2019 pa smo v sodelovanju z občino Mirna peč očistili še zadnjo onesnaženo jamo v tej občini. Posebno mesto v naših čistilnih akcijah ima tudi čiščenje ponorne jame Mišnica v občini Trebnje, ki smo jo leta 2015 očistili na pobudo krajanov Vrbovca in KS Dobrnič (leta 2009 smo očistili tudi izvir Žibrščica v Stranju pri Dobrniču). Takrat smo prvič uporabili zelo učinkovito strojno tehniko dviganja odpadkov s pomočjo hiab dvigala, kar smo kasneje večkrat uporabili pri naših večjih čiščenjih.\n\n![Dobro jutro! Predsednika JK Novo mesto Zdravko Bučar (z blokom v sredini) in JK Krka Leopold Bregar (drugi z leve) delita jamarje v posamezne ekipe.](https://jknm-novice.s3.eu-central-003.backblazeb2.com/cistilna-akcija-vodovarstvenega-obmocja-izvira-radescice-31-01-2024/3.jpg)\n\nTokrat, 24. januarja 2024, smo se na pobudo Direkcije RS za vode (Ministrstvo za naravne vire in prostor) lotili čiščenja petih jamskih objektov v zaledju Radeščice. Izvir se nahaja na sredini naselja Podturn pri Dolenjskih Toplicah in se po 3,5 km površinskega toka preko istoimenske reke steka kot desni pritok v Krko. Dobrih 800 m SSZ od izvira Radeščice leži izvir Obrh. Gre za klasična kraška izvira iz sifonskih jezer, kjer voda priteka ob robu in skozi zakraselo dno. Leta 2008 se je jamskim potapljačem uspelo prebiti skozi dno Obrha in ga raziskati v dolžino 260 in globino 40 m. Izvir Radeščice je po sedanjih raziskavah dolg 6 m in 1 m globok (vir: dr. Mitja Prelovšek: Prvo vmesno poročilo o kvaliteti podzemnih voda v izbranih vodnih jamah Kočevskega polja in izviru Bilpe in Radeščice/Obrha). Večina vode v oba izvira priteče z območja Kočevja, ob zadnjih preiskavah (Prelovšek) pa so ugotovili relativno dobro kakovost obeh virov. Na podzemni poti namreč voda teče pod obsežnimi gozdovi, kjer je onesnaženost praktično nična, s tem pa je razredčenje tako učinkovito, da je kakovost vode znatno boljša in manj dovzetna za kritično onesnaženje, čeprav izvira kažeta na obremenitev v hidrološkem zaledju.\n\n![Brezno pri gradu Rožek je bilo najhitreje očiščeno.](https://jknm-novice.s3.eu-central-003.backblazeb2.com/cistilna-akcija-vodovarstvenega-obmocja-izvira-radescice-31-01-2024/4.jpg)\n\nV 60. letih prejšnjega stoletja je bil izvir Radeščice z rekonstrukcijo zajet za vodno oskrbo Dolenjskih Toplic, kasneje pa so ga zaradi slabše kakovosti in onesnaženosti nadomestili z vodnim zajetjem v Črmošnjicah, ki ga oskrbujejo iz 70 m globoke vrtine. Zagotovo pa je problematika onesnaženih jam v neposrednem zaledju reke še kako prisotna in tudi zato smo se skupaj z investitorjem odločili za čiščenje.\n\n![Predah med delom.](https://jknm-novice.s3.eu-central-003.backblazeb2.com/cistilna-akcija-vodovarstvenega-obmocja-izvira-radescice-31-01-2024/5.jpg)\n\nDne 24. januarja 2024 smo tako čistili pet objektov in sicer Brezno pri Pihalniku, Pihalnik, Brezno pri gradu Rožek, Brezno v ovinku ter divje odlagališče smeti pod gozdno potjo pri breznu Stegno. Čiščenja se je udeležilo 29 jamark in jamarjev iz JK Novo mesto in JK Krka, ki smo delali v petih ekipah. Tudi tokrat se je izkazal pomen jamarskih zapisnikov in načrtov, saj smo na podlagi dosedanjih globin ocenjevali količino odpadkov. Vrh smeti v 8 m globokem Breznu pri pihalniku je bilo 3,5 m pod vhodom, očistili smo vhodnih 40 metrov jame Pihalnik, ki ima vhod ob robu cestišča, včasih pa je bil izven njega in tudi zato lokalno odlagališče smeti. S količino smeti nas je nekoliko presenetilo Brezno v ovinku, ki se nahaja v bližini gozdne ceste smer »Podhosta- Ambrožev ovinek« in je »klasično« krajevno smetišče.\n\n![Brezno v ovinku je pravo krajevno smetišče.](https://jknm-novice.s3.eu-central-003.backblazeb2.com/cistilna-akcija-vodovarstvenega-obmocja-izvira-radescice-31-01-2024/6.jpg)\n\nV celoti smo očistili Pihalnik, divje odlagališče pri Stegnu in Brezno pri gradu Rožek. Iz Brezna ob cesti pri Pihalniku in Brezna v ovinku pa smo odstranili po naših ocenah dobro polovico tretjini odpadkov, tako da bomo nadaljevali čiščenje še v soboto 3. februarja 2024.\n\n![Delo pri čiščenju Brezna v ovinku je otežilo tudi to, da je vhod od poti in kontejnerja oddaljen nekaj deset metrov.](https://jknm-novice.s3.eu-central-003.backblazeb2.com/cistilna-akcija-vodovarstvenega-obmocja-izvira-radescice-31-01-2024/7.jpg)\n\n![Ekipa z »divjega odlagališča« se je pridružila ekipi Brezna pri ovinku.](https://jknm-novice.s3.eu-central-003.backblazeb2.com/cistilna-akcija-vodovarstvenega-obmocja-izvira-radescice-31-01-2024/8.jpg)\n\nZ odpadki iz podzemlja smo napolnili dva polna kontejnerja, kar je več kot smo pričakovali. V obeh nedokončnih breznih je največjo težavo predstavljal majhen prostor, ki je omogočal delo največ dvema jamarjema pri nalaganju odpadkov in to v večini primerov samo z rokami. Smeti so deloma pomešane z zemljo in praktično je potrebno vsako prijeti z rokami in naložiti v vedro, ki so ga potem zaradi ozkega prostora s pomočjo vrvi ročno dvigovali na površje.\n\n![Dviganje s pomočjo vrvi.](https://jknm-novice.s3.eu-central-003.backblazeb2.com/cistilna-akcija-vodovarstvenega-obmocja-izvira-radescice-31-01-2024/9.jpg)\n\n![Ho-ruk v nove čase … Brezno pri Pihalniku.](https://jknm-novice.s3.eu-central-003.backblazeb2.com/cistilna-akcija-vodovarstvenega-obmocja-izvira-radescice-31-01-2024/10.jpg)\n\n![Za odmik vrvi in vedra je skrbel jamar na vrhu brezna. Brezno pri Pihalniku.](https://jknm-novice.s3.eu-central-003.backblazeb2.com/cistilna-akcija-vodovarstvenega-obmocja-izvira-radescice-31-01-2024/11.jpg)\n\n![Akcija (pa ne le čistilna) brez Andreja Jakliča bi bila kot jed brez soli.](https://jknm-novice.s3.eu-central-003.backblazeb2.com/cistilna-akcija-vodovarstvenega-obmocja-izvira-radescice-31-01-2024/12.jpg)\n\n![Sredi ceste globoka luknja. Pihalnik.](https://jknm-novice.s3.eu-central-003.backblazeb2.com/cistilna-akcija-vodovarstvenega-obmocja-izvira-radescice-31-01-2024/13.jpg)\n\nSmeti so bile večinoma starejše, praktično pa smo med njimi našli vse – od gum do podkev, škornjev in različnih ostankov embalaže olj in barv, celo hladilnik, kuhinjske posode, krožnike, veliko steklenic in konzerv vseh vrst, prav tako pa tudi različnih stekleničk z ostanki zdravil.\n\n![Ku, ku....](https://jknm-novice.s3.eu-central-003.backblazeb2.com/cistilna-akcija-vodovarstvenega-obmocja-izvira-radescice-31-01-2024/14.jpg)\n\n![Medijska podpora s časnika Delo. Saša Senica (JK Krka).](https://jknm-novice.s3.eu-central-003.backblazeb2.com/cistilna-akcija-vodovarstvenega-obmocja-izvira-radescice-31-01-2024/15.jpg)\n\nTudi v čiščenju omenjenih objektov se je pokazal recept za čiščenje manjših onesnaženih podzemnih objektov na določenem ozemlju. Lokalna skupnost ali kot v tem primeru državni organ (Direkcija RS za vode) daje pobudo in poskrbi za financiranje, komunalno podjetje za odvoz odpadkov, jamarji, ki obvladamo delo v globinah podzemlja, pa jame očistimo. Je pa vsekakor nujno imeti dovolj jamarjev, ki so se pripravljeni lotiti tega dela, poleg tega pa se je tudi tokrat pokazala velika povezanost obeh jamarskih društev JK Krka in JK Novo mesto.\n\n![Predsednika JK Novo mesto Zdravko Bučar (levo) in JK Krka Leopold Bregar (desno).](https://jknm-novice.s3.eu-central-003.backblazeb2.com/cistilna-akcija-vodovarstvenega-obmocja-izvira-radescice-31-01-2024/16.jpg)\n\nPa še ena z bloga enega izmed vodij skupin Damijana Šinigoja (www.sinigoj.si): »Saj novih smeti niti ni bilo, ven smo vlekli le stare grehe in zunaj z zanimanjem brisali blato s starih konzerv in plastenk ter se vračali v mladost, ko so bili izdelki v takšni embalaži aktualni.«\n\n![Smo ven vlekli le stare grehe ...](https://jknm-novice.s3.eu-central-003.backblazeb2.com/cistilna-akcija-vodovarstvenega-obmocja-izvira-radescice-31-01-2024/17.jpg)\n\nNadaljevanje čistilne akcije je opisano <a href=\"/novica?id=613\" target=\"_blank\">tukaj</a>.\n\nFotografije: Damijan Šinigoj, Mihael Rukše, Marko Majhen, Zdravko Bučar, Zvonka Janežič, Tomaž Breznik, Mitja Remih, Borivoj Ladišić in Marko Pršina."
  },
  {
    "id": 327,
    "markdown": "# Nekaj drobnih iz Kočevskega Roga\n\n27. oktobra 2013 smo se nekateri člani kluba podali na Kočevski Rog ter raziskali 12 m globoko brezno blizu koče Primož pri Podstenicah. Vhod je dobro skrit, dno pa zatrpano s kamenjem in z zemljo. V bližnji okolici nismo našli jam, čeprav je brezno nastalo v razpoki.\n\n![Pred vhodom v brezno Primož.](https://jknm-novice.s3.eu-central-003.backblazeb2.com/nekaj-drobnih-iz-kocevskega-roga-17-11-2013/dsc_575211_1.jpg)\n\nOd tu smo krenili mimo žage Rog, kjer smo srečali polharje, ki so imeli več deset ujetih polhov. Izmenjali smo nekaj besed o jamah in odrinili naprej.\n\n![Tanjine vragolije.](https://jknm-novice.s3.eu-central-003.backblazeb2.com/nekaj-drobnih-iz-kocevskega-roga-17-11-2013/dsc_583111.jpg)\n\nObiskali smo Apolonovo jamo, malo smo pregledovali za prepihom, Tanja je fotografirala, Miha asistiral. Vsake toliko je potrebno malo pogledat lepše zasigane jame, saj je v Podgurju le kamen in blato ter nekaj zablatene sige. Anton je sicer počakal pri avtomobilu ter odganjal cigane, ki jih je zelo zanimal parkiran avto.\n\n![Ena skupinska v Apolonovi jami.](https://jknm-novice.s3.eu-central-003.backblazeb2.com/nekaj-drobnih-iz-kocevskega-roga-17-11-2013/dsc_58761_1.jpg)\n\nAnton Tramte, Tanja Šušteršič (foto), Miha Primc in Uroš Mervič."
  },
  {
    "id": 159,
    "markdown": "# Jamarski tečaj 2010 - mala šola jamarstva v Malisnici\n\nKot vsako leto smo tudi letos organizirali jamarsko šolo oz.\njamarski tečaj za pridobitev naziva mlajši jamar. Kandidatov je kar precej,\ndober ducat in samo upam lahko, da bodo čim dlje vztrajali na jamarski poti, kajti\njam je veliko, jamarjev pa malo. V petek je tako potekalo teoretično\n\"pranje mozga\", kar se tiče opreme, dokumentiranja, vozlov in vrvne\ntehnike. V nedeljo pa so kandidati teorijo preizkusili še v praksi. Takrat so\nna videz enostavne stvari postale malo zakomplicirane.\n\n![Pridobivanje teoretičnih znanj. Uroš o jamarski opremi.](https://jknm-novice.s3.eu-central-003.backblazeb2.com/jamarski-tecaj-2010-mala-sola-jamarstva-v-malisnici-16-04-2010/dsc09808.jpg)\n\nEni smo začeli že dokaj zgodaj v nedeljo - okrog sedmih, da\nsmo pripravili plezalne smeri, še preden so prišli kandidati. Okoli osmih so\nzačeli prihajati prvi tečajniki in še preostali učitelji. Ko smo se vsi\nzainteresirani zbrali, je uvodni govor izvedel Zdravko, za njim pa smo besedo\npovzeli še ostali. Nato smo vajencem razdelili opremo in jim jo pomagali\npravilno namestiti. Nekaj pasov je bilo nekoliko pretesnih ali preohlapnih, a\nsmo vse ponastavili tako, da ni nikomur zastala kri v žilah, ali da bi kdo\nskozenj padel - skratka vsi so bili opremljeni za&nbsp; prve bojne linije.\n\nSledila je selitev (peš) na dno Malisnice, kjer je potekala\ndemonstracija vrvne tehnike. No, od daleč se je zdelo plezanje precej\nenostavno. Sledil je še prikaz uporabe jamarskih lestvic. Klemi je vmes letal s\nkamero in snemal iz vseh možnih zornih kotov. Gotovo bo spet nekaj lepega\nzmontiral. Po izvedenih prikazih smo se razdelili v dve skupini. Prva je šla\nplezat po vrvi, druga pa po lojtrah. Inštruktorji smo ves čas budno spremljali\n\"štrikanje\" novincev in jih sproti opozarjali na napake ter jim z\nnasveti poskušali premagati začetni strah. Kot pri vseh stvareh, so se tudi tu\neni hitreje spoprijateljili s tehniko kot drugi. Vendar vaja dela mojstra,\nmojster pa vajo. Vmes je prišlo še nekaj \"starih\" jamarjev na pomoč\nkrotit vajence. Tako smo utrjevali plezanje do zgodnjih popoldanskih ur, ko nas\nje za nekaj časa prekinila in posolila solika. Ko je minila, smo se pa že\ntoliko ohladili, da smo le še pospravili in še podebatirali o opravljenem\nusposabljanju.\n\n![Gužva pred golom (steno Malisnice).](https://jknm-novice.s3.eu-central-003.backblazeb2.com/jamarski-tecaj-2010-mala-sola-jamarstva-v-malisnici-16-04-2010/dsc09830.jpg)\n\n![Prvič v stiku s tapravo jamarsko opremo.](https://jknm-novice.s3.eu-central-003.backblazeb2.com/jamarski-tecaj-2010-mala-sola-jamarstva-v-malisnici-16-04-2010/dsc09850.jpg)\n\n![Preizkušnja uporabe lojtrc.](https://jknm-novice.s3.eu-central-003.backblazeb2.com/jamarski-tecaj-2010-mala-sola-jamarstva-v-malisnici-16-04-2010/dsc09872.jpg)\n\nSodelovali: Anže Tomšič, Zdravko Bučar, Jernej Tramte, Miha\nRukše, Tanja Rukše, Klemen Mihalič, Damijan Šinigoj, Tomaž Bukovec, Davorin\nDobaj, Niko Godec, Primož Paterneš, Maks Šinigoj, Robert Kruh, Vili Turk, Magdalena\nStrmšek, Mojca Artič, Boštjan Smolič, Ana Stopar, Žiga Anžlovar, Slavko Kastelic,\nMitja Simončič, Nejc Švent, Rafko Hočevar, Franci Blatnik, Gregor Radkovič,\nDejan Šenet, Jasna Šinigoj, Matej Simčič in Andrej Gašperič."
  },
  {
    "id": 478,
    "markdown": "# Cvingerska jama - raziskovanje nadaljevanja\n\nNaj uvodoma na kratko povzamemo letošnje dogajanje pri imenovani jami sredi prazgodovinskega obzidja nad Dolenjskimi\n  Toplicami. <a href=\"/novica?id=470\" target=\"_blank\">Na tridnevni akciji</a> med 18. in 20. avgustom\n  2017 smo:\n\n- undefined\n- undefined\n- undefined\n\nZaradi priprave <a href=\"https://jknm.s3.eu-central-1.amazonaws.com/cvingerska-jama-raziskovanje-nadaljevanja-09-11-2017/dk7_23_prsina_razkrita_skrivnost_jame_na_cvingerju.pdf\" target=\"_blank\">prispevka,\n  ki bo izšel v Dolenjskem krasu 7</a> (DK7), smo želeli čimprej opraviti ter tudi zaključiti raziskave, za kar so bile\n  potrebne štiri akcije. Poglejmo si jih nekoliko podrobneje.\n\n<b>11. oktober 2017<br></b>Tega dne sva s Tomažem Grdinom izmerila celotno do tedaj znano jamo. Tomaž je delal z laserskim merilcem razdalj ter\n  podatke sproti prenašal v svoj telefon. Najin primarni cilj je bil izdelati načrt za kataster in prispevek v DK7. Iz\n  meritev pa bo naknadno izdelal še 3D model, ki ga bomo uporabili za spletno predstavitev ter dopolnitev informativnih\n  tabel arheološke poti Cvinger. Na dnu sva v oddaljeno luknjo vrgla kamen, ki je po najini oceni letel vsaj 15 m v\n  globino.\n\n![Vhodna dvorana pred končnim čiščenjem julija 2017. Foto Tomaž Grdin.](https://jknm-novice.s3.eu-central-003.backblazeb2.com/cvingerska-jama-raziskovanje-nadaljevanja-09-11-2017/cvinger_tg_060716_1643_mg_0556.jpg)\n\n<b>29. oktober 2017</b><br>Miha se je tega dne poskušal skozi ožino prebiti v nadaljevanje jame. Žal smo\n  delo predčasno zaključili, saj mu je v peti izvrtini odpovedal vrtalnik. V vhodni dvorani sva medtem s Petrom,&nbsp;ki\n  mu je bila to prva akcija s »tapravimi« jamarji, naredila eno fotografijo za prispevek v DK7.\n\n![Pred prvim resnim Petrovim spustom. Foto Luka Pršina.](https://jknm-novice.s3.eu-central-003.backblazeb2.com/cvingerska-jama-raziskovanje-nadaljevanja-09-11-2017/20171029_004.jpg)\n\n<b>31. oktober 2017</b><br>Mihi je uspelo razširiti ožino na globini 24 m in spustila sva se v okoli 15 m\n  globoko brezno. Sam sem medtem splezal in skrbno pregledal vse kamine, špranje in luknje in … žal se ne da nikjer\n  naprej. Po dnu dvorane v nadaljevanju so veliki balvani, med katerimi sva prosto splezala še kakšnih 10 m v globino.\n  Plazenje med bloki ni nikoli varno, še največ prostora je bilo med temi bloki in korozijsko močno obdelanimi jamskimi\n  stenami. Te so sicer relativno čiste, a so mestoma med bloki debeli sloji mastne oranžne ilovice. Blatno, da je kaj!\n  Proti dnu vodi več ozkih jaškov in v enem izmed njih sva dosegla najnižjo točko. V ozek in neprehoden rov se vidi vsaj\n  še 3 m globlje, kamen pa se od tam odbije vsaj še kakšnih 5 m vstran in v globino. S širjenjem te ožine bi lahko\n  prišli še globlje, a sva soglašala, da na tej točki pritisneva piko.\n\n![Pogled v brezno, ki smo ga poimenovali Dvorana balvanov. Foto Tomaž Grdin.](https://jknm-novice.s3.eu-central-003.backblazeb2.com/cvingerska-jama-raziskovanje-nadaljevanja-09-11-2017/021117_2044_img_0056.jpg)\n\n![Dno dvorane balvanov. Foto Tomaž Grdin.](https://jknm-novice.s3.eu-central-003.backblazeb2.com/cvingerska-jama-raziskovanje-nadaljevanja-09-11-2017/021117_2047_img_0061.jpg)\n\n![Za nadaljevanje je treba zlesti med razrušene sklade. Foto Tomaž Grdin.](https://jknm-novice.s3.eu-central-003.backblazeb2.com/cvingerska-jama-raziskovanje-nadaljevanja-09-11-2017/021117_2200_img_0069.jpg)\n\n![Z Mihom sva pokukala v vsako možno luknjo. Foto Marko Pršina.](https://jknm-novice.s3.eu-central-003.backblazeb2.com/cvingerska-jama-raziskovanje-nadaljevanja-09-11-2017/20171031_022.jpg)\n\n![Miha se je barvno \"zlil\" s steno Brezna balvanov. Foto Marko Pršina.](https://jknm-novice.s3.eu-central-003.backblazeb2.com/cvingerska-jama-raziskovanje-nadaljevanja-09-11-2017/20171031_025.jpg)\n\n<b>2. november 2017</b><br>Tokrat smo v jamo šli s preprostim ciljem, da izmerimo novoodkrito nadaljevanje.\n  Tomaž je svojo nalogo opravil rutinsko, sam sem ponovno preveril, če sem na prejšnji akciji med bloki morda spregledal\n  kakšno nadaljevanje (pa ga nisem!), Peter se je spretno stlačil prav do najgloblje točke, Zdravko pa je, kot se za\n  predsednika spodobi, imel vse pod nadzorom.\n\n![Tomaž med merjenjem. Foto Marko Pršina.](https://jknm-novice.s3.eu-central-003.backblazeb2.com/cvingerska-jama-raziskovanje-nadaljevanja-09-11-2017/20171102_006.jpg)\n\n![Mater, a tle skoz' je treba še it'? Foto Marko Pršina.](https://jknm-novice.s3.eu-central-003.backblazeb2.com/cvingerska-jama-raziskovanje-nadaljevanja-09-11-2017/20171102_007.jpg)\n\nV novoodkritih delih jame nismo našli sledov človekovega delovanja, zato ocenjujemo, da je v tem delu arheološko\n  sterilna. Raziskave smo zato zaključili in jamo razopremili. Tomažev <a href=\"https://jknm.s3.eu-central-1.amazonaws.com/cvingerska-jama-raziskovanje-nadaljevanja-09-11-2017/cvinger_2017_nacrt.jpg\" target=\"_blank\">verodostojen načrt</a> je naknadno pokazal, da\n  smo Cvingersko jamo iz prvotnih 6 m poglobili na več kot 50 m. Če jama v arheološkem pogledu ni dala želenih\n  rezultatov, pa smo z doseženim jamarji lahko v celoti zadovoljni.\n\n![Novi načrt Cvingerske jame. Avtor Tomaž Grdin.](https://jknm-novice.s3.eu-central-003.backblazeb2.com/cvingerska-jama-raziskovanje-nadaljevanja-09-11-2017/cvinger_2017_nacrt_02.jpg)\n\n![Na najnižji točki. Selfi Marko Pršina.](https://jknm-novice.s3.eu-central-003.backblazeb2.com/cvingerska-jama-raziskovanje-nadaljevanja-09-11-2017/20171102_013.jpg)\n\nHistoriat raziskav:\n\n- undefined\n- undefined\n- undefined\n- undefined\n\nNa zadnje opisanih akcijah smo sodelovali Tomaž Grdin, Miha Rukše, Zdravko Bučar, Peter Pršina in Marko\n  Pršina."
  },
  {
    "id": 538,
    "markdown": "# Jamarski tečaj 2010 v polnem teku\n\nMinulo soboto smo tečaj nadaljevali v Malisnici, ki je kot običajno, kandidatom za jamarja-pripravnika omogočila prvič se \"spopasti\" z jamarsko opremo in vrvno tehniko. Ker je poligon primeren tudi za treniranje izkušenejših jamarjev, so se Ana, Davor in Mitja lotili učenja tovariške pomoči in drugih vrlin, ki jih bo treba znati do jesenskih izpitov.\n\n![Lahko je nadzirati, ko že enkrat znaš ;-)](https://jknm-novice.s3.eu-central-003.backblazeb2.com/jamarski-tecaj-2010-v-polnem-teku-15-06-2020/20200613_125957_01.jpg)\n\n![Tovariška pomoč na vrvi.](https://jknm-novice.s3.eu-central-003.backblazeb2.com/jamarski-tecaj-2010-v-polnem-teku-15-06-2020/20200613_105847_hdr_01.jpg)\n\nRes, da sta letošnji tečajnici že vajeni vrvi v alpinističnem svetu, pa vendar je jamarstvo čisto nekaj drugega. In kot kaže ju bo zasvojilo ;-)\n\nVtise tečajnic Mateje in Petre lahko preberete v nadeljevanju.\n\n## Mateja\n\nPo petkovi predstavitvi katastra in varovalne opreme v klubu sva s Petro navdušeno čakali naslednji oz. včerajšnji dan. Fantje so naju odpeljali iz manj znane smeri na njim že znano lokacijo pri Golobinjeku – udornico Malisnica. Ko smo prispeli v »učilnico na prostem«, je bila ta že skoraj pripravljena. Anže in Klemen, ki sta tja prišla že pred nami, sta imela plezalne poti že pripravljene, varovalne \"ograje\" pa prav tako napete. Vsi navdušeni nad udeležbo in ženskimi kvotami nam ni preostalo drugega, kot da se dan v udornici Malisnica (z govorom Mitje) uradno začne.\n\n![Nagovor. Tokrat Klemna.](https://jknm-novice.s3.eu-central-003.backblazeb2.com/jamarski-tecaj-2010-v-polnem-teku-15-06-2020/20200613_084657_01.jpg)\n\nS Petro, Klemnom in Anžetom smo ponovili elemente in pomen osebne jamarske opreme, nato pa sva si s Petro pod budnim očesom prvič nadeli pas, nanj pripeli ostale dele opreme ter se podali na pot v udornico. In ko sva prispeli na dno, naju je čakala pot navzgor in ponovno po drugi vrvi dol in nato spet gor in dol in spet gor in dol in gor ... pa zavora, aretacija, popkovina, ročna prižema, prsna prižema, ročna prižema ... Nisva se dali! Da ni bilo vsako spuščanje in vzpenjanje enako, sta nama mentorja poti popestrila z majhnimi izzivi in tudi pri teh sva vztrajali. In ob vsem tem, priznam, da sploh ne vem kdaj, je čas hitro tekel. Kar naenkrat so se fantje tolažili, da bo kmalu čas za hrano in tako je tudi bilo. Spretni, kot so pri jamarstvu, so tudi pri peki. Po okusni malici in prijetnem druženju sva s Petro ponovili še vozle ter pomagali pri vrveh. In če se dan tako uradno začne, naj se tudi konča - z govorom. Okoli tretje ure smo se razkropili - vsak na svoj konec.\n\nNa poti domov sva si s Petro izmenjali vtise. Obe zadovoljni in nestrpni, kaj nama bo prinesel naslednji vikend, sva sklenili, da je bila odločitev, da se udeleživa tečaja, dobra. Fantje pravijo, da sva na dobri poti in iz naju še nekaj bo. In če na Mitjino včerajšnje vprašanje odgovorim danes: \"Ja, kolena bolijo, pa nič zato. Naslednji vikend spet!\"\n\n## Petra\n\nV soboto, 13. junija 2020, sva se jamarki-pripravnici in bodoči jamarki z izkušenimi jamarji podali na drugi del priprav na izpit. Dobili smo se zjutraj ob osmi uri pri gostilni Novljan v Mirni Peči in se odpeljali proti Malisnici. Do inštruktorjev smo prišli tako, da smo sledili zvoku orodja, saj sta Klemen in Anže že pripravljala sidrišča, napeljevala vrvi in vse ostalo potrebno, da je bil \"poligon\" za učenje vrvne tehnike pripravljen. Spoznali smo osebno opremo jamarja in potem, ko smo bili vsi pripravljeni, poučeni o delovanju vrvne zavore in prižem, primerno oblečeni, obuti in seveda s čelado na glavi, smo se pripeli na vrv.\n\n![Preveč vrvi?](https://jknm-novice.s3.eu-central-003.backblazeb2.com/jamarski-tecaj-2010-v-polnem-teku-15-06-2020/20200613_090026_hdr_01.jpg)\n\nVečkrat smo se spustili dol in splezali gor. Preizkusili smo čim več stvari, ki nas bodo pripravile na obiske jam. Seveda se bodo z vajo stvari utrdile in bo vse skupaj steklo hitreje in bolj elegantno. Učenje je bilo nadvse zabavno in uspešno, zato je na koncu, preden smo vse pospravili za seboj in odšli novim prigodam naproti, Mitja prižgal ogenj in bil žar mojster, Žiga pa je poskrbel, da nismo bili žejni.\n\n![Mmmm ...](https://jknm-novice.s3.eu-central-003.backblazeb2.com/jamarski-tecaj-2010-v-polnem-teku-15-06-2020/20200613_132640_hdr_01.jpg)\n\nOkrepčali smo se in malo pokramljali. Nekaj čez tretjo smo se poslovili, a ne za dolgo. V nedeljo nas čaka že nova dogodivščina."
  },
  {
    "id": 250,
    "markdown": "# Jamarski tečaj 2012\n\n![](https://jknm-novice.s3.eu-central-003.backblazeb2.com/jamarski-tecaj-2012-03-04-2012/jamarski_tecaj_2012_www.jpg)\n\nJamarski klub Novo mesto vabi vse, ki se jim zdi jamarstvo privlačen in\nzanimiv način koriščenja prostega časa, da se vpišejo v&nbsp; tečaj za pridobitev\nnaziva jamar pripravnik.\n\nZačeli bomo v petek, 13. aprila 2012, ob 19. uri na sedežu kluba na Seidlovi\nulici 29 v Novem mestu (stavba Gasilsko reševalnega centra Novo mesto). Sedež kluba je razviden iz karte na naši [spletni strani](http://www.jknm.si/si/etc/impresum/).\n\nPodrobnejši program ter časovni načrt sta dostopna <a href=\"https://jknm.s3.eu-central-1.amazonaws.com/jamarski-tecaj-03-04-2012/tecaj_jamar_pripravnik_2012.xls\" target=\"_blank\">tukaj</a>. Več informacij\nlahko dobite na tel. 031 626\n      350 (Anže) ali na elektronskem naslovu [anze.tomsic@jknm.si](mailto:anze.tomsic@jknm.si)\n\nCena tečaja, v katerega je vključena enoletna članarina, je 50 €. Povejte naprej ..."
  },
  {
    "id": 53,
    "markdown": "# Jamarski tečaj 2009 - vtisi jamarskega tečajnika\n\nKljub nehumani jutranji uri komaj dobro začete nedelje (najbolj pogumni so ravno od maše odhajali) smo se letošnji jamarski tečajniki zbrali v Mirni peči v dokaj velikem številu, čeprav nas od 11 prijavljenih vztraja samo še 7 najbolj pogumnih (ali neumnih, ne vem!). Že kvalificirani jamarji JKNM so carji! Napeljali so vrvi in vse ostalo in nato skakali okoli nas kakor pridne mravljice, nikoli nisi mogel česa tako zašuštrati, da bi popizdili nad našo nesposobnostjo. Ko smo se spuščali v prepad ali dvigali iz njega, prepenjali na vozlih in sidriščih, smo bili ves čas pod budnim in potrpežljivim očesom katerega od njih in zatorej ves čas maksimalno varni. Je bilo naporno! Kri je prala po žilah, ritko je stiskalo, deževalo je, a smo vseeno natrenirali, ker bo izpit za jamarja pripravnika že naslednji teden. Potem pa bo povsem nova pesem. Tom je pred slovesom rekel, naj ga RES kdaj pokličemo, ko bomo vandrali po jamah (takšni frišni in firbčni!) in sem mu iskreno povedal, da naj se kar nič ne boji, da nas bo kmalu celo na \"ignor\" listo dal, ko se mu bomo povzpeli vrh glave ...\n\nMoram povedati, da mi je šlo nekajkrat skoraj na jok, ko se je bilo treba prepeti. Še posebej, ko smo rinili gor, ker dokler vsaj osnov ne obvladaš, je to hudičevo naporen posel. A ker so nas možaki kljub dežju gnali v ponovitve in ponovitve, je bilo na koncu kljub temu, da so roke bolele, vse nekako lažje in bolj zanimivo. Še posebej trenutek (ki ga je ukazal Miha), ko moraš vse spustiti in se z glavo navzdol in s hrbtom ob steni malce odpočiti. Da vidiš, da oprema res drži. Je držala! A roko na srce, spočil se kaj dosti nisem, če drugega ne, me ritne mišice, ki sem jih tako hudičevo skupaj tiščal, kakor da za mano stoji najmanj 15 drugače spolno orientiranih, še zdaj malce bolijo ...\n\n![Vsi delovni kot mravljice.](https://jknm-novice.s3.eu-central-003.backblazeb2.com/jamarski-tecaj-2009-vtisi-jamarskega-tecajnika-22-04-2009/1.jpg)\n\n![Budno oko mentorja ničesar ne spregleda.](https://jknm-novice.s3.eu-central-003.backblazeb2.com/jamarski-tecaj-2009-vtisi-jamarskega-tecajnika-22-04-2009/2.jpg)"
  },
  {
    "id": 192,
    "markdown": "# Jamarski tečaj 2011 se je začel\n\nKot že nekaj let doslej, nas\n        je tudi letos presenetil dober odziv na razpis za jamarje\n        pripravnike. Tokrat\n        se je odzvalo deset jamarskega znanja željnih posameznikov iz\n        različnih v\n        koncev Dolenjske in celo Ljubljane. Izobraževanje teče po\n        ustaljeni klubski\n        proceduri. Po petkovi uvodni seznanitvi s krasoslovno abecedo je\n        bil v nedeljo\n        že prvi teren - obisk jame Jazbina, »ki ima vse, kar imajo\n        velike«. Druščino zelencev\n        smo najprej seznanili z pešadijsko jamarsko tehniko,&nbsp; s posebnim poudarkom na uporabi vse bolj\n        zapostavljene karbidke, potem pa ekipo razdelili na tri delovne\n        točke: vozli,\n        lestvice in obisk jame ter tako v delovnem vzdušju prekolobarili\n        dopoldne. Ja,\n        Jazbina je prav dober test za začetnike, še zlasti vzpon po\n        spolzkem erozijskem\n        kaminu. Če se po jutru dan pozna, potem lahko rečem, da so me\n        tečajniki z dobro\n        voljo in zagnanostjo prijetno presenetili.\n\n![Ekipa pred Jazbino. Foto Andrej Hudoklin.](https://jknm-novice.s3.eu-central-003.backblazeb2.com/jamarski-tecaj-2011-se-je-zacel-01-04-2011/image0002_01.jpg)\n\nNa prvem srečanju sva\n        malo več od sebe dala stara jamarska tovariša Zdravko in Andrej\n        ob pomoči\n        Primoža in Uroša."
  },
  {
    "id": 28,
    "markdown": "# Brezno 4. julij je razopremljeno\n\nDa bo tudi druga novembrska nedelja zapisana v arhiv JKNM je poskrbel Mihael Rukše, ki je organiziral razopremljanje brezna 4. julij pod Mirno goro.&nbsp;Manjša četica jamarjev se nas je ob 7. uri zbrala pred klubom, kjer smo z njegove strani prejeli še zadnje pisne in ustne napotke, ki so nam v nadaljevanju dobro služili.\n\nS spustom v jamo smo pričeli ob 10. uri. Trojica (Anže, Franci in Miha) se je spustila do trenutno najnižje znane točke na globini 150 m, Niko pa se je spustil do globine 70 m, do tako imenovane kapniške police, kjer je pričakal svoj del tovora. Zadnji udeleženec je iz jame prišel ob 15. uri, kar je pomenilo, da je jama razopremljena. Ekipa je jamo \"olajšala\"&nbsp; za preko 200 m vrvi s pripadajočo kovačijo, udarniški komplet, 200 m žice za telefon ter nekaj kilogramov blata.\n\nNa akciji smo sodelovali: Franci Zupančič, Niko Godec, Miha Bregar, Anže Tomšič in Jože Tomšič.\n\n![Niko in Miha se posvetujeta Foto: Jože Tomšič.](https://jknm-novice.s3.eu-central-003.backblazeb2.com/brezno-4-julij-je-razopremljeno-10-11-2008/01.jpg)\n\n![Anže kot prvi na izhodu.&nbsp;Foto: Jože Tomšič.](https://jknm-novice.s3.eu-central-003.backblazeb2.com/brezno-4-julij-je-razopremljeno-10-11-2008/02.jpg)\n\n![Franci, ki je zaključil razopremljanje.&nbsp;Foto: Jože Tomšič.](https://jknm-novice.s3.eu-central-003.backblazeb2.com/brezno-4-julij-je-razopremljeno-10-11-2008/03.jpg)"
  },
  {
    "id": 36,
    "markdown": "# Bela krajina še vedno neraziskana\n\nV soboto, 24.1.2009, sva se s Srečkom odpravila v Belo krajino, točneje na območje nad reko Kolpo. Kljub številnim jamam, ki so jih v 60 in 70 letih prejšnjega stoletja raziskali belokranjski jamarji iz Črnomlja, je tu še vedno veliko neraziskanih objektov. Tako sva na širšem območju okrog Vinice  raziskala kar tri nove jame. Prvo sva raziskala mogočno brezno Šikara, globoko 22 m, katerega dno je žal na debelo zasuto s smetmi.\n\n![Mogočen vhod v brezno Šikara.](https://jknm-novice.s3.eu-central-003.backblazeb2.com/bela-krajina-se-vedno-neraziskana-28-01-2009/mogocen_vhod_v_brezno_sikara.jpg)\n\nSledila je raziskava dveh brezen pod vrhom Velika stena, ki se odpirata na robu kanjonske debri reke Kolpe. Prvo je brezno v dveh stopnjah, lepo zasigano, z bazeni kapnice na dnu, globoko je 32,5 m. Sosednje brezno je nekoliko plitvejše, globina je le 15 m.\n\n![Pred vhodom v Brezno 1 pod Veliko steno.](https://jknm-novice.s3.eu-central-003.backblazeb2.com/bela-krajina-se-vedno-neraziskana-28-01-2009/pred_vhodom_v_brezno_1_pod_veliko_steno.jpg)\n\n![Vhodna stopnja v Breznu 2 pod Veliko steno.](https://jknm-novice.s3.eu-central-003.backblazeb2.com/bela-krajina-se-vedno-neraziskana-28-01-2009/vhodna_stopnja_v_breznu_2_pod_veliko_steno.jpg)\n\nPoiskala sva tudi vhode treh jam, za katere sva vedela, da imajo zgrešene koordinate ter določila nove. Na koncu akcije sva odprla vhod v dobro predihano polšno, a se zadeva po dveh metrih preveč zoži, kamen pa pade le 5 m globoko. Ocenila sva, da bi za širjenja morali vložiti veliko truda in časa, uspeh pa naj ne bi bil zagotovljen, zato sva nadaljnje širjenje opustila.\n\n![Preverjanje koordinat Magdinega zjota.](https://jknm-novice.s3.eu-central-003.backblazeb2.com/bela-krajina-se-vedno-neraziskana-28-01-2009/preverjanje_koordinat_magdinega_zjota.jpg)"
  },
  {
    "id": 41,
    "markdown": "# Novo brezno na Trški gori\n\nZnamenita vinorodna Trška gora, privlačna izletniška\n  točka, s katere so lepi razgledi na novomeško kotlino,\n  šentjernejsko dolino, Gorjance ter vse tja do Brežic in dlje, se\n  dviga nad reko Krko, pet kilometrov severovzhodno od Novega mesta. S treh\n  strani jo obdaja vinska trta, med vinogradi pa so raztresene hiše,\n  zidanice in počitniške hišice. Tu je domovina znamenitega\n  cvička, dolenjskega in slovenskega posebneža med vini. <br>\n  <br>Na Trški gori je znanih kar nekaj lepih in daljših jam,\n  včasih se odpirajo tudi nove, predvsem kot udori pri rigolanju\n  vinogradov ali pri novih gradbenih posegih. Tako sem prejel obvestilo, da se\n  je odprlo brezno pri izkopu za novo zidanico. V lepem in sončnem\n  popoldnevu sem se v soboto, 21. februarja 2009, odpravil na Trško goro\n  ter si ogledal novo odprto brezno. Skozi prostran vhod se spustimo 8 m\n  nižje do vrha nasipnega stožca. Tu se odpnemo z vrvi ter se po\n  nekaj metrskih stopnjah spustimo do dna, ki je na globini 14 m. Gre za\n  korozijsko brezno, nastalo ob lokalni strukturi. V stenah so številni\n  korozijski žlebiči, stene so tudi delno zasigane. Prijazni\n  domačin obljublja, da brezno ne bo zasul, saj naj bi stala terasa z\n  jaškom nad jamskim vhodom.<br>\n\n![Pred vhodom z domačini. V ozadju je vrh Trške gore.](https://jknm-novice.s3.eu-central-003.backblazeb2.com/novo-brezno-na-trski-gori-02-03-2009/slika_1_pred_vhodom_z_domacini_v_ozadju_je_vrh_trske_gore.jpg)\n\n![Vhod v brezno.](https://jknm-novice.s3.eu-central-003.backblazeb2.com/novo-brezno-na-trski-gori-02-03-2009/slika_2_vhod_v_brezno.jpg)\n\n![Pogled z nasipnega stožca proti vhodu.](https://jknm-novice.s3.eu-central-003.backblazeb2.com/novo-brezno-na-trski-gori-02-03-2009/slika_3_pogled_z_nasipnega_stozca_proti_vhodu.jpg)\n\n![Siga v notranjosti.](https://jknm-novice.s3.eu-central-003.backblazeb2.com/novo-brezno-na-trski-gori-02-03-2009/slika_4_siga_v_notranjosti.jpg)"
  },
  {
    "id": 657,
    "markdown": "# Jame v Novem mestu\n\nGotovo je bil prvi, ki je sistematično poiskal in vsaj delno raziskal jame v Novem mestu, naš član Borivoj Ladišić. Izsledkom s terena je pridal še razpoložljive katastrske podatke z načrti ter nato napisal krajši prispevek z gornjim naslovom, ki smo ga leta 1987 objavili&nbsp;<a href=\"https://www.jknm.si/media/DK/DK2_08_Ladisic_Jame_v_Novem_mestu.pdf\" target=\"_blank\">v Dolenjskem krasu 2</a>. V njem med drugim navaja, da je poglavitna kamnina, na kateri leži Novo mesto, jurski apnenec. Vanj je Krka po dolinskem dnu postopoma vrezala plitvo strugo. Danes imamo na tem območju tri površinske pritoke - z leve priteče Bršljinski potok, z gorjanske strani pa svojo vodo oddata Težka voda in manjši Slatenski potok. Nekoč pa se je tik ob Krki vanjo gotovo zlivalo še kar nekaj izvirov ali krajših potokov. Krka se je v geološki zgodovini nato poglobila, podzemne vode so se sčasoma preselile v nižje predele in nekoč dejavni rovi na obrežju so se prelevili v fosilne rove. Tudi največje deževje nobenega od njih ne spodbudi, da bi se spet aktivirali. V rovih so se marsikje začeli nabirati sedimenti in prenekateri vhod v notranjost se je zaprl, v nekaterih je opaziti delo človeških rok, skoraj vsi pa so novodobno onesnaženi. Od objave prispevka je minilo 37 let in odločil sem se preveriti, ali so vse jame še vedno na svojem mestu. Poglavitni cilj pa je bil preveriti njihove lokacije ter fotografirati vsaj vhodne dele. Vse jame (razen Lisičje luknje, ki jo je registriral takratni JK Ljubljana Matica) smo registrirali člani novomeškega jamarskega kluba.\n\n## Jama pod železniško postajo Novo mesto (kat. št. 4838)\n\nNaše obrežno popotovanje smo pričeli v Bršljinu, kjer se pod tamkajšnjo železniško postajo nahaja istoimenska jama. Zaradi silne zaraščenosti terena z robido in drugo nadležno vegetacijo je vhod v skalni steni težko najti. V prerezu trikotni rov takoj pove, da je lokalni odvodnik nastal ob vertikalni razpoki. V notranjosti je bil nekoč manjši izvir s koritom, v katerega se je scejala voda. Rov se nato nadaljuje v desno, kjer kmalu opazimo, da je umetno razširjen in polkrožno preoblikovan tako, da spet pripelje na obrežje. Tako ima jama danes dva vhoda. V sredini rova je betonska stena, ki preprečuje nadaljevanje, ampak to je že druga zgodba, ki je opisana&nbsp;<a href=\"https://www.jknm.si/si/?id=304\" target=\"_blank\">tukaj</a>&nbsp;in&nbsp;<a href=\"https://www.jknm.si/si/?id=353&amp;l=2014\" target=\"_blank\">tukaj</a>.&nbsp;Jama je med drugo svetovno vojno domačinom služila tudi kot zaklonišče. Po vojni je bila zaklenjena - danes so leva železna vrata demolirana, desna pa še stojijo na svojem mestu. Tla v jami so močno onesnažena.\n\n![Vhod v jamo je ob poti ob Krki med Bršljinom in Loko.](https://jknm-novice.s3.eu-central-003.backblazeb2.com/jame-v-novem-mestu-12-10-2024/1.jpg)\n\n![Trikotni rov vodi v notranjost jame.](https://jknm-novice.s3.eu-central-003.backblazeb2.com/jame-v-novem-mestu-12-10-2024/2.jpg)\n\n## Ela (kat. št. 4837)\n\nTudi druga jama po vrsti ima zanimivo zgodbo. Odpirala se je pri nekdanji tovarni Iskra Ela ter poznejši Tiskarni Novo mesto. Danes je na tem mestu stanovanjska soseska z vrstnimi hišami. Do jame se spustimo po kovinskih stopnicah, vhod vanjo pa je betoniran in ga varujejo železna vrata. Za njim se po stopnicah spustimo navzdol. Ko je bil rov še suh, mu je Boro nameril 43 m. Tudi to jamo štejemo za onesnaženo, ker je od gradbnih del dalje čutiti močan vonj po kanalizaciji.\n\n![Med gradnjo bližnjih objektov so jamo in vhod vanjo ohranili nedotaknjeno.](https://jknm-novice.s3.eu-central-003.backblazeb2.com/jame-v-novem-mestu-12-10-2024/3.jpg)\n\n![Stopnice vodijo v notranjost, ki je tu zalita z vodo.](https://jknm-novice.s3.eu-central-003.backblazeb2.com/jame-v-novem-mestu-12-10-2024/4.jpg)\n\n## Jama pod Ragovim logom (kat. št. 5831)\n\nPrava enigma je bila jama pod priljubljenim mestnim sprehajališčem Ragov log. Njena lega v katastru je zavajajoča, zato jo je Borivoj pred leti skušal najti. Ko se je plazil po izjemno strmem pobočju na desni strani Krke nasproti frančiškanskega samostana, je mimoidoča sprehajalka poklicala na številko 112. Mislila je, da namerava Boro skočiti v vodo in se utopiti. No, samomora Boro res ni delal, ker do takrat še ni registriral svoje tisoče jame. So pa na obrežje prihiteli gasilci, policisti, reševalci in še kdo in ga \"rešili\" pred nadalnjim iskanjem jame. S sinovoma Petrom in Luko smo se zato sistematično lotili iskanja te jame in jo v skrajno poraščenem bregu končno našli - lokacijo bo treba popraviti za okoli 30 m dolvodno. Borivoj v svojem prispevku sicer na tem mestu navaja dve jami, ki jih je oštevilčil z 1 in 2. Kasneje se je pokazalo, da je med njima 15 cm visoka in še neprekopana povezava, zato je sedaj v katastru jama pravilno registrirana kot enoten objekt.&nbsp;\n\n![Veselje, da smo močno skrito jamo končno našli.](https://jknm-novice.s3.eu-central-003.backblazeb2.com/jame-v-novem-mestu-12-10-2024/5.jpg)\n\n![Zlizane stene potrjujejo nekdanji aktivni vodni rov.](https://jknm-novice.s3.eu-central-003.backblazeb2.com/jame-v-novem-mestu-12-10-2024/6.jpg)\n\n## Mikčeva jama (kat. št. 2743)\n\nJame v nadaljevanju sva poiskala in pregledala vhodne dele skupaj z Borivojem. Prva je bila na vrsti&nbsp;Mikčeva jama, ki se odpira v strmem kanjonu Krke na začetku Plave lagune v Novem mestu. Za manjšim vhodom se odpre vodoravni fosilni rov, ki je v prerezu tipično oblikovan kot ključavnica. Prehodila sva samo del, ki je dovolj širok za gibanje brez kombinezonov, sicer pa ima objekt kar 81 m poligona. Na stropu sva opazila primerek velikega podkovnjaka. Po pripovedi Andreja Pelka iz Novega mesta, ki je bil med 2. svetovno vojno otrok, so jamo uporabljali kot organizirano zaklonišče za prebivalce tega dela mesta (Mestne njive, Seidlova ulica). Jama naj bi bila po njegovem kar velika, saj naj bi vanjo šlo od 10 - 20 ljudi, za vsak slučaj pa so imeli organizirano celo zasilno kuhinjo. Danes je tudi&nbsp;ta jama onesnažena z odpadki. Ni kaj, dolga desetletja je bila raziskovalni jamski poligon za mularijo iz Plave lagune in v teh letih se je nabralo kar nekaj smeti.\n\n![Pred vstopom sva z Borivojem vhod očistila bršljana.](https://jknm-novice.s3.eu-central-003.backblazeb2.com/jame-v-novem-mestu-12-10-2024/7.jpg)\n\n![Tipičen eforacijski rov, pogovorno imenovan tudi ključavnica.](https://jknm-novice.s3.eu-central-003.backblazeb2.com/jame-v-novem-mestu-12-10-2024/8.jpg)\n\n## Jama pod mostom v Ločni (kat. št. 6482)\n\nIme jame nakazuje, da jo je preprosto najti. Pa ni ravno tako, saj bi se brez Borivoja kar namučil. Čeprav se nahaja skoraj tik pod ločenskim mostom, je do polkrožnega vhoda vanjo treba nekoliko poplezati v steno, ki je povsem preraščena z bršljanom. Njeno lokacijo pa izdaja dejaven izvir, ki na dan priteče točno pod jamo. Še en dober primerek jame, iz katere je nekoč odtekala voda v Krko, danes pa je suha, ker se je voda iz pritličja preselila v klet. Vhod je onesnažen.\n\n![Vhod v jamo je v steni nad Borivojem](https://jknm-novice.s3.eu-central-003.backblazeb2.com/jame-v-novem-mestu-12-10-2024/9.jpg)\n\n![Pogled izpred vhoda - če kdo ne verjame, da jama leži v neposredni bližini mostu v Ločni. Spodaj je izvir.](https://jknm-novice.s3.eu-central-003.backblazeb2.com/jame-v-novem-mestu-12-10-2024/10.jpg)\n\n![Za vstop v jamo je treba na kolena in v nadaljevanju na trebuh.](https://jknm-novice.s3.eu-central-003.backblazeb2.com/jame-v-novem-mestu-12-10-2024/11.jpg)\n\n## Lisičja luknja (kat. št. 4373)\n\nPreselimo se spet na desni breg Krke. Pri 85 letni gospe, na katere parceli leži Lisičja luknja, je Boro pričel razgovor:\n\n- undefined\n- undefined\n\nNi kaj, dober glas seže v deveto vas. Iz parcele do jame ob vznožju strme pečine vodijo vzorno zabetonirane stopnice, ki pripeljejo do čolnarne na levi in spodmolov pod steno na desni strani. Vidi in čuti se, da že desetletje tega nihče več ne vzdržuje. Vhode v več spodmolov zato prerašča bršljan - tisti na levi strani so manjši in krajši, prava jama pa se odpre skrajno levo. Za vhodom je manjša, a plitva dvoranica, ki se nadaljuje v notranjost. Jamo so sicer prvi registrirali ljubljančani, vendar se v katastru nahaja le načrt brez spremljajočih zapisnikov. Pred kakšnimi 30 leti pa je Borivoj jamo ponovno obiskal, izmeril ter napisal kompletni zapisnik z novim načrtom jame. Po podatkih Katastra jam JZS ima jama sedaj&nbsp;46 m poligona.\n\n![Več zaporednih lukenj pod steno sestavlja Lisičjo jamo.](https://jknm-novice.s3.eu-central-003.backblazeb2.com/jame-v-novem-mestu-12-10-2024/12.jpg)\n\n![Pogled v notranjost Lisičje jame.](https://jknm-novice.s3.eu-central-003.backblazeb2.com/jame-v-novem-mestu-12-10-2024/13.jpg)\n\n## Zgornja jama v Mačkovcu (kat. št. 4890)&nbsp;in&nbsp;Spodnja jama v Mačkovcu (kat. št. 4891)\n\nZgornja in Spodnja jama pred mlinom v Mačkovcu naj bi bili ena nad drugo. Verjamem, da je še vedno tako, ampak potrditi pa tega ne morem.&nbsp;Kljub temu, da je GPS pokazal, da je do jame samo še šest metrov, ju z Borivojem nisva našla. Napadala sva ju z leve, desne in tudi od zgoraj, a je bila robida pregosta, midva pa brez škarij ali mačete. Zato sva za pomoč prosila lastnico, ki se je pridušala, da že 50 let živi na tej parceli, pa še ni slišala, da sta v pobočju pod njeno teraso dve jami. Usmerila naju je na sosedo, ki da je še starejša, stara 85 let, in ona bi pa že morala nekaj vedeti o tem. No, tudi ona je na najino poizvedovanje odgovorila negativno in potem mirno dalje cepila drva za zimo. Jami naj bi sicer merili 14 in 10 m v dolžino.&nbsp;Morda pa ju bova poskušala z Borotom spomladi&nbsp;napasti še z vodne strani ...\n\n![Stopnice so lepe, Krka tudi, jami sta pa nedostopni.](https://jknm-novice.s3.eu-central-003.backblazeb2.com/jame-v-novem-mestu-12-10-2024/14.jpg)\n\n## Mačkovec 1 (kat. št. 4836)\n\nDo jame je sodoben dostop po asfaltu in očitno ima objekt pri mlinu (nekdaj Termotehnika, sedaj Mežnar) svoje parkirišče. V njegovem nadaljevanju pa je urejena izravnava, primerna za otroško igro, posedanje in klepet. Prav prijeten obrežni piknik prostor je to, za katerega domačini skrbijo in zato ni onesnažen. Na stiku z obrežno steno se odpira široko zevajoča odprtina, iz katere je nekoč tekla voda, danes pa se Krki pridruži pod njeno gladino. Dvoranica za vhodom je široka in globoka, a precej nižja od stojne višine. Gibanje je zato možno kleče ali čepe, po podatkih katastra pa poligon tega zanimivega jamskega objekta znaša 52 m. Ko sva z Borivojem prikobacala na svetlobo, sva ugledala osebo, ki je rutinirano lovila ribe. Nisva se mogla poenotiti, ali je to ribič, ali ribička. Sva zato toliko časa bulila vanjo, dokler se ni ozrla in starejša oseba je bila res ženskega spola. Zelo redko videno. Pa sva družno rešila še eno uganko.\n\n![Široka skalna vrzel je vstop v jamo.](https://jknm-novice.s3.eu-central-003.backblazeb2.com/jame-v-novem-mestu-12-10-2024/15.jpg)\n\n![Notranja dvorana s plitvim stropom.](https://jknm-novice.s3.eu-central-003.backblazeb2.com/jame-v-novem-mestu-12-10-2024/16.jpg)"
  },
  {
    "id": 60,
    "markdown": "# Nova jama na Trebelnem\n\nMatej je po \"vezah\" izvedel, da se je pri gradnji objekta v okolici\n  Trebelnega odprla jama, ki naj bi bila po prvih predvidevanjih globoka okoli\n  15 m. Za dan zmage smo našli čas in si šli zadevo\n  pobliže ogledat.\n\nNa gradbišču so nas pričakali projektant, skrbnica in kup\n  delavcev, ki so hiteli z gradbenimi deli. Po formalnostih smo se hitro\n  preoblekli in se spustili v gradbeno jamo. Temeljna plošča je bila\n  že zalita, vhod pa je bil pokrit s plohi. Čez vhod smo\n  položili železni opornik in se spustili proti dnu.\n\n![Vhod v jamo je na gradbišču. Foto Jože Tomšič.](https://jknm-novice.s3.eu-central-003.backblazeb2.com/nova-jama-na-trebelnem-12-05-2009/slika_tom_1_01.jpg)\n\n![Merjenje jame. Foto Jože Tomšič.](https://jknm-novice.s3.eu-central-003.backblazeb2.com/nova-jama-na-trebelnem-12-05-2009/slika_tom_2_01.jpg)\n\nNa dnu je bil velik kup kamenja in blata, ki se je ob vdoru stropa še\n  povečal. Brezno se od vrha zvonasto razširi in preide v\n  manjšo dvoranico, iz katere vodita dve smeri. Žal se obe po nekaj\n  metrih zaključita. Kapniškega okrasja je kar nekaj, predvsem pa so\n  \"specialiteta\" jame špagetki. Nekateri so dolgi krepko prek\n  pol metra. Jama je tudi izmerjena, poligona je 38 m, višinska razlika pa\n  17 m.\n\n![Drago in špageti. Foto Andrej Gašperič.](https://jknm-novice.s3.eu-central-003.backblazeb2.com/nova-jama-na-trebelnem-12-05-2009/slika_1_01.jpg)\n\n![Jamarski gradbinci ali gradbeni jamarji? Foto Andrej Gašperič.](https://jknm-novice.s3.eu-central-003.backblazeb2.com/nova-jama-na-trebelnem-12-05-2009/slika_2_01.jpg)\n\nInvestitor je zagotovil, da jame ne bo zaprl, temveč jo bo poizkusil\n  čimbolj \"vključiti\" v bodoči objekt.\n\nNa akciji smo sodelovali: Matej Ajdič, Jože Tomšič,\n  Drago Primc in Andrej Gašperič."
  },
  {
    "id": 52,
    "markdown": "# Smrečnik na Kočevskem Rogu\n\nV nedeljo, 19. aprila 2009, sva se z Antonom podala do konca raziskati preostale, že preteklo leto locirane vhode na Smrečniku na Kočevskem Rogu.\n\nNajprej sva raziskala brezno Smrečnik 6, ki se po 6 m vhodni stopnji nadaljuje z 11 m dolgim rovom, ki se slepo zaključi. V breznu so lepo vidni skladi kamnine. V jami sva opazila še preperel obdelan tram in kosti, ki bi lahko pripadale manjšemu konju ali muli.\n\n![Anton na vhodu brezna Smrečnik 6.](https://jknm-novice.s3.eu-central-003.backblazeb2.com/smrecnik-na-kocevskem-rogu-20-04-2009/1.jpg)\n\nKljub dežju sva pregledala  še 4 brezna, ki pa so bila preplitva za registracijo. Večinoma je šlo za tipična brezna vodnjakaste oblike. Poskušala sva najti še jamo Bolnica, katere koordinate so verjetno zgrešene ali pa se je vhod zasul. Med iskanjem te jame sva naletela na brezno, ki sem ga prosto preplezal, vendar enako kot gornja brezna ne zadostuje pogojem registracije.\n\n![Ni in ni šlo čez 10 m ...](https://jknm-novice.s3.eu-central-003.backblazeb2.com/smrecnik-na-kocevskem-rogu-20-04-2009/2.jpg)\n\nDokaj razočarana nad slabim izkupičkom akcije sva se trudila Anton Tramte in Uroš Mervič."
  },
  {
    "id": 633,
    "markdown": "# Kanin 2024 - NM 5 šibaaa!\n\nJamarstvo te, hočeš nočeš, obkleše in izbrusi v nepoboljšljivega pesimista. Takšna je pač narava jamarstva. Nešteto ur zapravimo, ko po gozdovih in hribih stikamo za luknjicami, za katere se večinoma izkaže, da se kaj kmalu zaprejo. Če nam uspe meter nategniti na tistih 10 m, smo navadno že povsem zadovoljni. Preden se lotimo širjenja ožine, sami sebe prepričamo, da se bo ta itak zaprla. Ko vrtamo sidro v kaminu, že vemo, da nas zgoraj čaka samo strop. Tudi največji optimisti jih od jam dobijo tolikokrat na gobec, da slej kot prej ne verjamejo več zgodbicam o veličastnih novih odkritjih.\n\nPa vendar še vedno stikamo za luknjicami, širimo na videz brezupne ožine, tehnično plezamo kamine, plavamo sifone … In včasih, ampak res samo včasih, nas jame spustijo malo bližje. Občutek imaš, da nas spustijo naprej samo zato, da razgrejejo našo jamsko domišljijo in nas takoj zatem zatolčejo z brezupnim nadaljevanjem. Ampak jamarji se ne pustimo kar tako odgnati. Jami znamo prisluhniti, ji dobrikati, prišepetavati zapeljive zgodbice in jo božati na pravih mestih, da nas včasih vseeno spusti globlje v svoja nedrja. Občasno nas napuh zapelje v zablode, da se nam je jama čisto predala in da nas nič več ne more ustaviti. Ampak jama nas lahko vsak trenutek zavrne in polije s hladnim tušem. Zato je ljubezensko razmerje z jamo vedno nepredvidljivo in ves čas se moraš ves čas truditi za njeno naklonjenost.\n\n![Ljubezen premaga vsako oviro in letos nas ne ustavi niti nedelovanje kabinske žičnice.](https://jknm-novice.s3.eu-central-003.backblazeb2.com/kanin-2024-nm-5-sibaaa-20-09-2024/1.jpg)\n\nZagotovo je že znanstveno dokazano, da če v perspektivno jamo odneseš 200 m vrvi, se ta zagotovo zapre. Vseeno smo v soboto v NM 5 odnesli 200 m nove vrvi, saj smo nasedli Juretovemu navdušenju in zgodbicam o prelomu, ki samo šiba naprej. Ko sem se opasan z vrtalnikom in ostalo opremo za širjenje odpravil v ta prelom, sem ugotovil, da je bolj podoben Mihatovi mulatjeri v Podgurki. Pomislil sem celo, da bi bilo bolj primerno ime za ta del jame Mulo tera. Vesel sem bil, da je Anže vztrajal, da s sabo vzamemo še hilti. Meander je bil sicer dovolj širok, vendar bi bilo za prehod skozenj potrebne precej akrobatike, zato smo se odločili, da ga začnemo širiti v najbolj optimalni smeri. Sprijaznil sem se že, da bomo naslednjih pet let hodili v jamo širiti ta meander, zato sem se raje zamotil z macolo in popravljal roglje, ki jih je Miha s hiltijem izpustil. Lepo smo napredovali in se v nekaj urah prebili kakšnih 40 m globlje v meander.\n\n![Miha se ni menil za obline meandra in je vztrajno vrtal, dokler ni vdelal pot, dovolj široko za povprečnega jamarja.](https://jknm-novice.s3.eu-central-003.backblazeb2.com/kanin-2024-nm-5-sibaaa-20-09-2024/2.jpg)\n\nSplazil sem se malo naprej od delovišča, da preverim kakšna je situacija v nadaljevanju in pomotoma sem z nogo sprožil kamen, ki je padel v globino meandra. Nekaj sekund za tem sem nekje globoko spodaj zaslišal najprej »uuuvfffffff«, nato »tresk« in kasneje še nekaj nedoločenega bobnenja. Kaaaj?! Vržem še en kamen. Enako! »Anži, posluš!« Vržem še enkrat in vsi začnemo vriskati. Jama šibaaaa! Z Anžijem se hitro lotiva čiščenja vhoda v brezno, Miha pa še malenkost poširi meander preden se začnem spuščati v brezno. Priznati moram, da so prvi metri brezna poskrbeli za hitrejše delovanje peristaltike v mojem prebavnem sistemu, saj je vhod v brezno precej previsen, kamnina pa je bila bolj slaba. Vendar sem kmalu začel uživati in sidrišče za sidriščem sva se spuščala globlje in globlje. Anže mi je prinesel novo vrv in nadaljevala sva do prve police na 90 m globine, kjer je prvič možno vstati iz pasu. Nadaljevala sva globlje in dosegla drugo polico na 120 m, od koder je kamen še vedno letel globoko v praznino in še naprej buril predstave o nadaljevanju. Opremil sem še zadnje raztežaje s preostalo vrvjo, nato sva se vrnila na površje. Tam je Zdravko cel dan izboljševal bivak, pridružila pa se nam je tudi Anja.\n\n![Vsak začete opremljanja brezna je adrenalinski. Če slišiš pod sabo kamen padati 300 m globoko, še toliko bolj.](https://jknm-novice.s3.eu-central-003.backblazeb2.com/kanin-2024-nm-5-sibaaa-20-09-2024/3.jpg)\n\n![Brezno je res ogromnih dimenzij, mestoma je premer tudi do 30 metrov.](https://jknm-novice.s3.eu-central-003.backblazeb2.com/kanin-2024-nm-5-sibaaa-20-09-2024/4.jpg)\n\nNaslednji dopoldan se je Zdravko vrnil v dolino, saj je moral najprej napolniti svoje sodobno električno vozilo s čisto energijo, da se je lahko do večera vrnil v civilizacijo. Ostali smo si privoščili podaljšani vikend in smo nedeljo izkoristili za še eno akcijo. Anja in Miha sta odšla v NM 181, kjer sta razširila ožino na 35 m globine. Za njo sta se po krajši stopnji prebila v kamrco, od koder sta dve možni nadaljevanji, iz katerih tudi piha – ena malo manjša luknjica in druga še malo manjša. Midva z Anžetom pa sva se opremila z novih 100 m vrvi in se vrnila v NM 5. Anže je kmalu porabil celotno vrv, dna pa še vedno ni bilo na vidiku. Nove dele jame sva nazaj grede izmerila ter pohitela iz jame, saj so bile za popoldne napovedane nevihte. Napovedi so se tokrat na srečo zmotile, vendar je vseeno biti bolje previden, saj je novo brezno zelo sprano, kar pomeni, da je med nevihtami v njem ogromen pretok vode.\n\n![Anja in Miha sta se prebila skozi ozek meander v NM 181.](https://jknm-novice.s3.eu-central-003.backblazeb2.com/kanin-2024-nm-5-sibaaa-20-09-2024/6.jpg)\n\n![Miha opazuje perspektivno nadaljevanje, skozi katerega piha.](https://jknm-novice.s3.eu-central-003.backblazeb2.com/kanin-2024-nm-5-sibaaa-20-09-2024/7.jpg)\n\n![Po 300 m porabljene vrvi, je spodaj še vedno okoli 80 m brezna.](https://jknm-novice.s3.eu-central-003.backblazeb2.com/kanin-2024-nm-5-sibaaa-20-09-2024/8.jpg)\n\nV ponedeljek zjutraj sem vstal malce pred ostalimi in na vzpetini nad bivakom, od koder se odpira vhod v NM 5, opazoval ožarjeni greben med Laško Planjo, preko Črnega Vogla, Visokega Kanina in vse naprej proti Prestreljniku nekje v ozadju. Razmišljal sem o jamah, o tem, kaj nas žene vanje ter se spomnil na razmišljanje Klementa Juga. V pismu tik pred svojo smrtjo je planine primerjal z ženskami: »Ne moreš jih vzljubiti, če ne najdeš pri njih odpora. Šele, ko jih ukloniš, ti postanejo drage, in tem bolj so ti drage, čim več žrtev so zahtevale od tebe.« Z lahkoto lahko to misel parafraziramo in planine zamenjamo z jamarstvom. Vendar sam verjamem, da se jam ne da ukloniti. Jame so obstajale mnogo let pred nami in bodo ostale še za nami. Imamo privilegij, da jih lahko z jamarskimi tovariši raziskujemo in ponižno občudujemo njihovo veličino.\n\n![V ponedeljek smo še pospravili bivak in se v miru vrnili nazaj v realnost.](https://jknm-novice.s3.eu-central-003.backblazeb2.com/kanin-2024-nm-5-sibaaa-20-09-2024/9.jpg)\n\n![Trenutna globina izmerjenih delov novega brezna znaša 220 m, skupna globina NM 5 pa je 420 m.](https://jknm-novice.s3.eu-central-003.backblazeb2.com/kanin-2024-nm-5-sibaaa-20-09-2024/10.jpg)\n\nNa akciji smo sodelovali in fotografirali Zdravko Bučar, Anja Moric, Miha Rukše, Anže Tomšič in Klemen Mihalič."
  },
  {
    "id": 658,
    "markdown": "# Golobinjka\n\nNovembra leta 2021 sva z Ano Heij obiskala vhod Artemide (takrat še lidar točke Golobinjek 7) ampak nisva mogla prečno zdrsniti. Pač preozko, kamen je pa padel! Nato sva šla do naslednje lidar točke Golobinjek 5 in pregledala vhodni del.&nbsp;\n\n![Jelenovo okostje.](https://jknm-novice.s3.eu-central-003.backblazeb2.com/golobinjka-16-10-2024/slika-1.jpg)\n\nNa dnu vhodne stopnje sva zaznala smrad po gnilem zaradi razkrojenega jelena, ki se je zavlekel v naslednjo dvorano. Malo sva na hitro pregledala dno, našla nadaljevanja, izmerila nekaj vizur in pobegnila ven, saj je smrad začel trpinčiti najina želodčka. Dvorana je bila zelo prepišna, smrad je vel iz vsake špranje. Padla je odločitev, da počakamo dve leti in nato poskusimo znova. Takrat sem oddal zapisnike pod imenom Golobinjka z globino 13 m in dolžino poligona 18 m.\n\n![Jamsko okrasje.](https://jknm-novice.s3.eu-central-003.backblazeb2.com/golobinjka-16-10-2024/slika-2.jpg)\n\nKer je bližnje brezno Artemida dobilo spoštljivo globino, sem se spomnil na Golobinjko&nbsp;in obudil raziskovanje. Splet okoliščin je nanesel, odsotnost smradu pa omogočilo, da sta letos eno raziskovalno in eno delovno akcijo v njej opravila Marko Majhen in Srečko Vidic. S Srečkom sva letos septembra odšla vanjo, da razširiva nadaljevanje in narediva meritve. Izkazalo se je, da rovi vhodne dvorane tvorijo prstan in ne nadaljevanja, kot sem ocenil ob prvem obisku. Rovi pa se združijo v dvorani z ostankom jelena. V tej dvorani sta razširila prehod v poševen in zelo lepo zasigan rov.&nbsp;\n\n![Počitek v kapelici.](https://jknm-novice.s3.eu-central-003.backblazeb2.com/golobinjka-16-10-2024/slika-3.jpg)\n\nProti koncu rova se pojavi razpoka, ki vodi pod strop velike dvorane z ogromnimi balvani. V njej sva razširila prehod in namerila še nekaj metrov, vendar so pod balvani sedimenti zaprli možna nadaljevanja. Meritve so pokazale, da sva dosegla globino 43 m, horizontalna dolžina znaša 82 m, dolžina poligona pa 130 m. Jama je lepo zasigana, vredna obiska, v razpoki stene notranjega brezna pa je obležala vponka, ki je lepo vidna med žimarjenjem.\n\n![Skeletni profil Golobinjke.](https://jknm-novice.s3.eu-central-003.backblazeb2.com/golobinjka-16-10-2024/slika-4.jpg)\n\nJamarili smo Srečko Vidic, Marko Majhen (fotografije) in&nbsp;Uroš Mervič."
  },
  {
    "id": 333,
    "markdown": "# Zaključek \"podgurske skupine\"\n\nZadnjo nedeljo v tem letu smo izkoristili za skok v okolico Travnega dola, kjer smo začeli z odpiranjem manjšega dihalnika, vendar je zadeva, kot vse izgleda, brezupna.\n\nNato smo v bližini izmerili 10 m brezno z nadaljevanjem, ki pa bo počakal na naslednjič. Gre za nekakšen ožji prelom v hribu, saj je v dolžini 40 m vsakih 10 m polšna v razpoki, prepih pa je slab. Vhod smo malce širili, nato pa na dno najprej spravili odlomljen kramp, nekaj minut kasneje pa še macolo, ki se je snela s štila. Tako da je bil vhod kar hitro razširjen.\n\n![Nak, ne bo šlo!](https://jknm-novice.s3.eu-central-003.backblazeb2.com/zakljucek-podgurske-skupine-30-12-2013/dsc09965.jpg)\n\nSledila je malica pri Vidmarju za naš uspešen zaključek sezone.\n\n![Za dobro obloženo mizo.](https://jknm-novice.s3.eu-central-003.backblazeb2.com/zakljucek-podgurske-skupine-30-12-2013/dsc09974.jpg)\n\n![Izgubljena kramp in macola sta že pozabljena.](https://jknm-novice.s3.eu-central-003.backblazeb2.com/zakljucek-podgurske-skupine-30-12-2013/dsc09975.jpg)"
  },
  {
    "id": 66,
    "markdown": "# Rajhenavski pragozd\n\nZadnjo majsko soboto, čeprav nekoliko mrzlo, je\nzačinil še en uspešen dan (vsaj kar se tiče raziskovanj novih jam in brezen). Z\nGregorjem sva se tokrat podala v samo osrčje Rajhenavskega pragozda, kjer\nčlovek na trenutke dobi občutek, da se potika kje po brezpotjih Andskih\nvršacev. Vse je tako skrivnostno in nedotaknjeno. Manjkale so edino še meglice,\nujete v globokih soteskah. A tudi te se tukaj pojavijo po obilnih padavinah.\n\nNajprej sva raziskala tri nova brezna, od katerih eno\nni ustrezalo pogojem registracije. Globine so bile od pet pa do trideset\nmetrov. Nekje vmes sva našla še dve novi jami. In ko sva že mislila, da sva v\ntej divjini popolnoma sama, so se kar naenkrat od nekje pojavili trije jezdeci\nna konjih, ki so močno spominjali na Južnoameriške gavčote, s širokimi\nsombreroti in nekakšnimi predelanimi pončoti. Pozdravili smo se in šli vsak v\nsvojo smer.\n\n![Lesena korita v eni izmed jam.](https://jknm-novice.s3.eu-central-003.backblazeb2.com/rajhenavski-pragozd-31-05-2009/slika_01.jpg)\n\n![Veličasten vhod.](https://jknm-novice.s3.eu-central-003.backblazeb2.com/rajhenavski-pragozd-31-05-2009/slika_02.jpg)\n\nPri povratku domov sva se ustavila še pri kraljici\nRoga. Govora je seveda o orjaški jelki, ki kot nekakšen osameli stražar, ki je\npreživel že nešteto bitk in viharjev, bdi nad mlajšimi in neizkušenimi vojščaki.\n\n![Tabla poleg kraljice Roga.](https://jknm-novice.s3.eu-central-003.backblazeb2.com/rajhenavski-pragozd-31-05-2009/slika_03.jpg)\n\n![Orjakinja.](https://jknm-novice.s3.eu-central-003.backblazeb2.com/rajhenavski-pragozd-31-05-2009/slika_04.jpg)\n\nRaziskovala sva Gregor Brulc in Srečko Vidic."
  },
  {
    "id": 659,
    "markdown": "# Kanin 2024 - Skalarjevo brezno, mokro, blatno, nepozabno\n\n»Pa zakaj v Skalarja rinete, če NM 5 šiba?«, me je vprašal klubski kolega. Zato, ker je preklemano težko zadeti petdnevno okno stabilnega vremena na Kaninu ter ga uskladiti z dopusti in letalskimi kartami Yurija s Švedske. Poleg tega je nabor kandidatov za Skalarja bistveno manjši, za NM 5 pa se bo še letos zagotovo zbrala ekipa ali dve, da pridemo zadevi (breznu) do dna. Torej, odločitev je padla za Skalarja in z Yurijem sva že pred meseci uskladila termin ter k odpravi pritegnila še Anžeta. Jure, sicer redni član Skalarjevih odprav, je dobil službeno opravičilo, saj se nekje s kolegi geografi preganja na drugi strani sveta in proučuje kdo-bi-vedel-kaj-vse. Edina neznanka, kot vedno pri Kaninu, je ostalo vreme.\n\nNekaj dni pred datumom odhoda so modeli za napoved vremena vsi po vrsti kazali okno odličnega vremena za celoten teden. Yuri se je še bolj zakopal v strokovne ocene in napovedal, da nad Evropo vztraja stabilno območje visokega zračnega tlaka in da padavin zagotovo ne bo. No, glede na to, da je znanstvenik, je svojo napoved popravil na 98,7 %. Torej gremo! Yurija sem v soboto zvečer pobral na zagrebškem letališču in v nedeljo dopoldne je žepno terensko vozilo že grizlo v pošteno načeto pot proti C postaji (bivše) kabinske žičnice. Prilezla sva nekje do višine 1500 m, kar nama je zmanjšalo pohod na 700 višinskih metrov, z razliko od Anžeta, ki se je na pot odpravil samo z žepnim neterenskim vozilom in je nato moral pešačiti polnih 1100 višinskih metrov. Skupaj smo se zbrali v Domu Petra Skalarja šele v nedeljo okoli polnoči, hitro naredili načrt za naslednji dan ter smuknili v postelje.\n\n![Žepno terensko vozilo.](https://jknm-novice.s3.eu-central-003.backblazeb2.com/kanin-2024-skalarjevo-brezno-mokro-blatno-nepozabno-20-10-2024/slika-1.jpg)\n\n![Po kar nekaj prelitih kapljah znoja pride tudi nagrada – pogled na vršace nad morjem megle.](https://jknm-novice.s3.eu-central-003.backblazeb2.com/kanin-2024-skalarjevo-brezno-mokro-blatno-nepozabno-20-10-2024/slika-2.jpg)\n\nZjutraj se nam ni preveč mudilo iz spalnih vreč, saj smo imeli v namenu samo varno prispeti do tretjega bivaka v Skalarjevem breznu (na globini okoli 1200 m) v pritočnem rovu malo nad sifonskim jezerom Free Willy. Ravno bližina jezera nas je celotno pot navzdol najedala z dvomom. Zadnjič smo bili pri tem bivaku v začetku leta 2023, od takrat pa smo imeli v tem koncu Slovenije kar nekaj povodenj. Nihče ni natančno vedel ali in koliko gladina vode sifona naraste med povečanim pritokom. Mesto bivaka pa je le kakšnih 15 m nad nivojem jezera. Rezervni načrt je bil, da se v primeru, če najdemo poplavljen bivak, vrnemo v bivak 2, kar bi pomenilo še dodatne tri ure vzpona. Po osmih urah prebijanja čez jamo nas je čakala še zadnja prepreka pred bivakom – prečka nad Free Willijem. Kot da ni zadosti, da se moraš vleči čez vse tiste napete vrvi in imaš na koncu občutek, da se ti roke vlečejo za teboj kot pri kakšnemu šimpanzu, k adrenalinskosti prečke doda tudi dejstvo, da fikse ves čas vleče iz stene in jih moraš konstantno dodatno zategovati.\n\n![Na dnu brezna Rolling Stones.](https://jknm-novice.s3.eu-central-003.backblazeb2.com/kanin-2024-skalarjevo-brezno-mokro-blatno-nepozabno-20-10-2024/slika-3.jpg)\n\n<br>\n\n![Če dobro pogledaš v globino jezera, lahko skoraj začutiš Willija, ki preži na jamarje.](https://jknm-novice.s3.eu-central-003.backblazeb2.com/kanin-2024-skalarjevo-brezno-mokro-blatno-nepozabno-20-10-2024/slika-4.jpg)\n\nKo smo se bližali bivaku, smo napeto pričakovali rezultat. Vendar nam je, ko smo izza balvana ugledali bivak v urejenem stanju, pošteno odleglo. Naredili smo uradni prevzem objekta, se znebili hrane z očitno pretečenim rokom uporabe (recimo toast, ki si ga spoznal samo po napisu na vrečki, notri pa je bila samo črno-zelena brezoblična zmes) in tistih z na prvi pogled ne tako očitno pretečenim rokom uporabe (recimo odprti beef jerky, ki je zgledal še kar solidno, vendar si nihče ni upal tvegati kakšnega hujšega prebavnega infekta na tej globini). Bivak Hotel Paradiso je res precej udoben in omogoča ne samo bivakiranje, temveč tudi dokaj udobno prebivanje med raziskovanjem teh delov jame. Šotor je ravno dovolj velik za tri jamarje ali jamarke ali katerokoli izmed neštetih kombinacij teh dveh ter ostalih nebinarnih spolov. Po večerji smo še malo posedeli in Yurija sem vprašal, kaj je takšna najbolj švedska značilnost, ki jo je opazil med življenjem v tej državi. Takoj je izstrelil, da je to zagotovo način dela, ki ga Švedi imenujejo »lagom«. To pomeni, da moraš delati ravno prav – ne preveč in ne premalo, ne predobro in ne preslabo. Z Anžetom sva se nasmejala, da imajo naši kolegi Bosanci podoben izraz »lagano«, ki pomeni nekaj podobnega. Yuri se je sicer upiral, da ni čisto enako, ampak saj je vseeno.\n\n![Udobje v hotelu Paradiso.](https://jknm-novice.s3.eu-central-003.backblazeb2.com/kanin-2024-skalarjevo-brezno-mokro-blatno-nepozabno-20-10-2024/slika-5.jpg)\n\n![Anže se je za kuhinjskim pultom prelevil v kuharskega mojstra.](https://jknm-novice.s3.eu-central-003.backblazeb2.com/kanin-2024-skalarjevo-brezno-mokro-blatno-nepozabno-20-10-2024/slika-6.jpg)\n\nV duhu lagom smo se odločili, da zjutraj ne nastavimo budilke, zaradi česar smo vstali šele ob deveti uri. Kam bi človek hitel, saj je v jami ves dan noč. Pojedli smo zajtrk in se odpravili po pritočnem rovu v smeri juga, kjer smo se na zadnji akciji prebili do Juretovega kamina. Do tam je približno 300 m dolžine, premagati pa je treba 100 m vzpona. Niti en korak na tej poti ni na ravnini, ves čas je treba plezati čez balvane, se plaziti skozi ozke prehode ter iskati prehode v labirintu skal. Poleg tega pa je celotna površina rova oblazinjena s finim blatom, ki postane kmalu precej drseč. Ves čas moraš biti popolnoma skoncentriran, drugače nesreča nikoli ni daleč. Za povrhu pa je treba po vrveh preplezati kar nekaj stopenj, ki smo jih kaminsko preplezali na prejšnjih akcijah. Verjetno ne rabim posebej razlagati, da kombinacija blata in vrvi ne poskrbi za posebej gladko drsenje prižem. Po kakšni uri in pol smo se prebili do mesta, od koder smo začeli z raziskovanjem novih delov. Strinjali smo se, da Juretov kamin prepustimo Juretu, mi pa smo se namenili opremiti krajšo stopnjo na dnu dvorane tega kamina, kamor je kamen padal kakšnih 20 m. Yuri je hitro opremil brezno in z Anžetom sva bila neučakana, če vidi kakšne rove, ki vodijo navzdol. Žal ne, spodaj je bila samo dvorana, na eni strani odtok vode proti že znanim delom, na drugi pa pritok iz razpoke na višini okoli 10 m. Kaj sedaj? Ni bilo videti kaj obetavno, a vseeno smo se odločili nadaljevati začeto, tako da sem preplezal kamin in se zarinil v razpoko, da vidim kam vodi. Zadaj se je odprl malo večji prostor, od koder je naprej vodil rov manjših dimenzij s tekočo vodo na dnu. Po njem smo se prebili do mesta, kjer se je na dnu voda izlivala iz razpoke, nad njo pa je bil ozek prehod, iz katerega pa je kar precej pihalo, oz. je vleklo notri. Z Anžetom sva se lotila kopanja, Yuri pa se je vrnil preopremiti preplezano stopnjo. Po kakšni uri kopanja z rokami sva se prebila naprej, vendar le do naslednje ožine. Potolčena od ožin in ostrih rogljev sva si rekla »lagano« in zaključila z akcijo za ta dan. Čakal nas je še spust po blatnih drsalnicah do bivaka.\n\n![Ogled mesta plezanja kamina. Cilj je bilo okno na vrhu fotografije.](https://jknm-novice.s3.eu-central-003.backblazeb2.com/kanin-2024-skalarjevo-brezno-mokro-blatno-nepozabno-20-10-2024/slika-7.jpg)\n\n![Obetavno nadaljevanje.](https://jknm-novice.s3.eu-central-003.backblazeb2.com/kanin-2024-skalarjevo-brezno-mokro-blatno-nepozabno-20-10-2024/slika-8.jpg)\n\n![Povratek od delovišča do bivaka.](https://jknm-novice.s3.eu-central-003.backblazeb2.com/kanin-2024-skalarjevo-brezno-mokro-blatno-nepozabno-20-10-2024/slika-9.jpg)\n\nZjutraj smo kovali plan za nov dan. V ozkem nadaljevanju ni bilo prostora za tri, zato se mi je utrnila misel, da bi lahko eden izmed nas preopremil Juretov kamin, ki je bil po plezanju le za silo opremljen bolj za spust. Ker sem se te ideje spomnil jaz, sem zagovarjal mnenje, da morata to izvesti Anže ali Yuri. Seveda sta imela oba kontra argumente zakaj ona dva tega ne bi delala in da naj preopremljanje vseeno prevzamem jaz … Po nekaj ping ponga je popustil najpametnejši (doktor znanosti) in ponovno smo se lahko odpravili na naše delovišče, znova čez vse pasti drsnih klančin in balvanov. Yuri se je zapodil v kamin, midva z Anžetom pa proti ožinam. Še preden sem pripravil vse za meritve, se je Anže že prebil skozi in zakričal, da se naprej malo odpre. Sledil sem mu in kmalu ugotovil, da ožine niso kar tako. Sem kar malo zajel sapo, izdihnil in mu sledil. Na drugi strani se je odprl visok meander, ki sva ga preplezala po zgornjih delih, spodaj pa sva še vedno sledila vodni tok. Prišla sva do mesta, ko je bil meander preozek za nadaljevanje, pa tudi prepih se je popolnoma izgubil. Začela sva meriti nazaj grede in med potjo v stropu meandra ugledala fosilni kamin, kamor se verjetno izgublja prepih in bo po vsej verjetnosti ključ tega dela. Razmišljala sva, če bi prosto preplezala do tam, saj ni bilo videti nemogoče. Vendar, če bi se nama na tem mestu zgodila nesreča, naju skoraj zagotovo nihče ne bi mogel rešiti, oz. bi reševanje trajalo ne dneve, temveč tedne. Odmislila sva idejo in pustila kamin za naslednjič, ko bomo imeli s sabo opremo za plezanje. Čeprav bi bilo potrebno še pred tem vse te ožine še malo poširiti. Skupaj sva namerila 150 m novih delov, ki še vedno tečejo v smeri proti jugu. Vrnila sva se do dna kamina, kjer je Yuri končeval s preopremljanjem. Anže je celo predlagal, da sedaj, ko smo že tu, bi lahko še do konca preplezali Juretov kamin. Vendar sva ga z Yurijem seznanila, da to ni v skladu s konceptom »lagom«. Se je strinjal in vrnili smo se v bivak.\n\n![Potencialno nadaljevanje v fosilnem kaminu.](https://jknm-novice.s3.eu-central-003.backblazeb2.com/kanin-2024-skalarjevo-brezno-mokro-blatno-nepozabno-20-10-2024/slika-10.jpg)\n\n![Nazaj grede sva skupaj izmerila 150 m na novo odkritih delov jame.](https://jknm-novice.s3.eu-central-003.backblazeb2.com/kanin-2024-skalarjevo-brezno-mokro-blatno-nepozabno-20-10-2024/slika-11.jpg)\n\nTik pred odhodom v jamo sem na površju za vsak slučaj še enkrat pogledal na vremensko napoved. Tedaj ni več kazala samo lepega vremena, vendar so se v noči iz četrtka na petek ter nato celoten petek prikradle padavine. Yuri je še vedno trdil nekaj o visokem tlaku, ampak smo se nato vseeno zedinili, da bivak 3 zapustimo že v četrtek dopoldne in ne tvegamo kakšnih padavinskih zapletov v breznu Šakti, ki je že ob suši pošteno namočen. Do bivaka 1 na globini 550 m smo potrebovali sedem ur in z Anžetom sva malo navijala, da bi se tam ustavili samo na malici ter nato nadaljevali proti površju. Yuri se je sicer strinjal, da je to dober plan, vendar ni v skladu z »lagom«. Ni kaj, z Anžetom sva morala pristati na težo argumentov in prenočili smo v bivaku. Sicer pa nihče od nas še ni prespal v tem bivaku, od kar so ga prestavili iz starega mesta nad vhodom v brezni Rolling Stones do zdajšnjega prostora pred vhodom v galerije Slipping Dragon. Tudi ta bivak je zelo udoben, je pa spanje v primerjavi z bivakom 3 drugačno, saj je zaradi odsotnosti tekoče vode v bivaku čista tišina.\n\n![Udobje bivaka Slipping Dragon.](https://jknm-novice.s3.eu-central-003.backblazeb2.com/kanin-2024-skalarjevo-brezno-mokro-blatno-nepozabno-20-10-2024/slika-12.jpg)\n\nKo sem se že kakšnih devetindvajsetič prevalil iz enega boka na drugega, se mi je zdelo, da slišim neko šumenje vode. Misel sem hitro pregnal, saj v tem bivaku ni vode. Ko nas je ob 7. uri zbudila budilka, je bilo šumenje še močnejše. »A vidva slišita neko vodo, ali se mi samo dozdeva?« Anži je imel čepke v ušesih in ni slišal nič, Yuri pa je bil kratek: »Ja«. Šit. Začel sem razmišljati. V Klymkini jami zna biti dosti vode, vendar je smer dovolj umaknjena. Problem bo na prečki v Mlajšem bratu, kjer vedno pere. Potem naprej čez Strelo je OK, težava pa bo na kratki stopnji pred Deliriumom. Tam je že v suhem problem. Pa zgornje dele Deliriuma tudi pere, ko je zunaj dež. Uf, ne čaka nas lahka pot. Pospravili smo bivak in se pripravili za pot. S sabo smo vzeli tudi vreče za smeti, da bi si naredili improvizirano zaščito pred vodo. Če te globoko v jami, kjer je temperatura 0 do 2 °C namoči do gat, je lahko situacija hitro zelo resna. Čez Klymkino je šlo tekoče in tudi na prečki ni bilo nekih težav. Ko smo prišli čez Strelo, je Anži oznanil, da je vseh težav že konec in da smo praktično že zunaj. In potem smo prišli do 25 metrske stopnje pred Deliriumom. Tam pa dobesedno slap! Kaj zdaj? Ali obrniti in se vrniti v bivak, ali čakati kdo ve koliko časa, da voda upade, ali pa uporabiti naše nepremočljive zasilne pelerine in se prebiti na svobodo. Bolje junaška smrt, kot životarjenje v bivaku 1! Kar naenkrat smo vsi našli turbo brzino in tistih 25 m prežimarili kot bi bili na tekmovanju na silos. Zgoraj smo ocenili situacijo in ugotovili, da v 180 m globokem breznu sicer teče slap, vendar je izhod izvedljiv. Sicer smo bili že namočeni, tako da nam kaj drugega niti ni preostalo. Kar je bilo suhega na nas, je do konca brezna postalo popolnoma premočeno. Mrzla voda je pršela povsod, še posebej v zgornjem delu brezna in mraz se je počasi zajedal v mišice ter kosti. Sedaj ni bilo več časa za počitke, treba je samo plezati in ostati v gibanju. Prežimarili smo še zadnjih 100 m jame in na vhodu našli 3 pločevinke piva. Kdo je pa to prinesel sem? Seveda nam takrat mrzlo pivo niti pod razno ni dišalo, a smo ga hvaležno vzeli s sabo v kočo. Po poti v meglenem in vetrovnem vremenu smo delali prioritete: 1. sleči mokre cunje, 2. šnopc, 3. zakurit ogenj v kaminu, 4. dati kuhat čaj, 5. šnopc, 6. čaj, 7. pivo, in tako naprej tem ritmu … Saj razumete. Malo pred kočo pa smo v megli zavohali dim. To lahko pomeni samo dvoje. Ali nas nekdo čaka v topli koči, ali pa smo pozabili žerjavico v peči in nas bo pričakalo samo še požgano ogrodje koče. Na srečo smo zagledali nasmejanega Šinija, ki je dan prej prišel do koče, jo pošteno zagrel in nam že pripravljal joto ter topel čaj. Po prioriteti številka 1 smo zato takoj preskočili na 5. točko. Res neprecenljivo je, da te po takšni poti iz jame nekdo pričaka. Hvala Šini. Sploh pa si ne predstavljam, kaj bi pomenilo, če te koče ne bi bilo in bi morali nadaljevati še peš v dolino. Na tem mestu gre zahvala Jamarski zvezi Slovenije, ki nam omogoča uporabo Doma Petra Skalarja, kar je za raziskovanje visokogorskih kaninskih jam izjemnega pomena.\n\n![Oprema za jamsko potapljanje v breznih.](https://jknm-novice.s3.eu-central-003.backblazeb2.com/kanin-2024-skalarjevo-brezno-mokro-blatno-nepozabno-20-10-2024/slika-13.jpg)\n\n![Srečni in premraženi na površju, kjer nas je že čakal Šini.](https://jknm-novice.s3.eu-central-003.backblazeb2.com/kanin-2024-skalarjevo-brezno-mokro-blatno-nepozabno-20-10-2024/slika-14.jpg)\n\nSkupen izplen petdnevne akcije je sicer dokaj skromen, vendar kot je dejal kolega Rok Stopar, je vsak raziskan meter jame delček v skupnem mozaiku, ki nam bo na koncu dal skupno sliko Skalarjevega brezna. Skupna globina Skalarjevega brezna ostaja 1209 m, jamo pa smo podaljšali na nekaj čez 8,3 kilometra.\n\n![Na načrt smo dodali rumeni košček, na skrajnem južnem delu jame.](https://jknm-novice.s3.eu-central-003.backblazeb2.com/kanin-2024-skalarjevo-brezno-mokro-blatno-nepozabno-20-10-2024/slika-15.jpg)\n\nNa akciji smo sodelovali in fotografirali Anže Tomšič, Yuri Schwartz in&nbsp;Klemen Mihalič."
  },
  {
    "id": 81,
    "markdown": "# Bukovščev brlog\n\nV mesecu juniju so med drugim potekale tudi intenzivne raziskave na Poljanski gori. Z Gregorjem sva navezala stike z domačini, ki so nama (tudi zavoljo uspehov v Čaganki) pokazali številne nove vhode v podzemski svet. Tako sva raziskala in ustrezno dokumentirala dobrih ducat novih jam. Večinoma gre za enostavna brezna, globoka od 10 do 60 m, z izjemo ene vodoravne jame, ki je čisto nasprotje večini raziskanih. Poševen vhod, ki se po 8 m prevesi v 6 m globoko stopnjo, katere dno krasi 10 m dolgo in do 2 m široko jezero. Na koncu jezera sva nekaj metrov višje našla vodoravno nadaljevanje, ki se po 11 m zapre s trenutno neprehodno ožino, za katero se rov razširi in nadaljuje. Na stenah meandra se vidi, da se ob obilnih padavinah nivo vode v jezeru močno dvigne (4 - 5 m) in kot mogočen tolmun nadaljuje svojo pot v neznano. Naj kot zanimivost omenim, da so meritve, vnešene v računalnik, pokazale, da se točka, katero sva dosegla, nahaja le dobrih 700 m stran od konca južnega rova Čaganke, v katerem smo na globini 180 m zaznali močan prepih. Tudi prelom v novoodkriti jami poteka v tej smeri, kar nas vsekakor navdaja z upanjem, da sta morebiti jami na nek način povezani. Nadaljnje akcije sledijo ...\n\n![Domačin iz Podgore.](https://jknm-novice.s3.eu-central-003.backblazeb2.com/bukovscev-brlog-21-07-2009/slika_01.jpg)\n\n![Vhod v vodoravno jamo Bukovščev brlog.](https://jknm-novice.s3.eu-central-003.backblazeb2.com/bukovscev-brlog-21-07-2009/slika_02.jpg)\n\n![Pogled od jezera navzgor.](https://jknm-novice.s3.eu-central-003.backblazeb2.com/bukovscev-brlog-21-07-2009/slika_04.jpg)\n\nRaziskovalca Gregor Brulc in Srečko Vidic."
  },
  {
    "id": 83,
    "markdown": "# Lobanja X [2]\n\nKončno sva se z arheologom Borutom Križem iz Dolenjskega muzeja Novo mesto le časovno uskladila za ogled najdišča Lobanje X v Kotarjevi prepadni. Med potjo do jame sva debatirala o njegovem delu - Borut je namreč vodja arheoloških izkopavanj na Kapiteljski njivi v Novem mestu. Nedavno so v izkopani gomili našli bogat grob višje predstavnice tedanje družbe - t. i. kneginje starosti ok. 3000 let. Lobanjo so od kriminalistov medtem že dobili nazaj, tako da jo bodo sedaj poskušali pregledati in natančneje ugotoviti njeno starost.\n\nNajprej sva si pogledala jamo z vrha in nato njeno okolico. Ko sva se ustrezno opremila, sva se spustila na dno vhodnega brezna. Kljub temu, da je bil prvič na vrvi, je spust potekal brez zapletov. Takoj sva se napotila do najdišča, ki si ga je natančneje ogledal ter ga fotodokumentiral. V bližini sva našla še kar nekaj koščkov lončevine. Večino jame sva si podrobno pogledala in našla fragmente lončevine še na dveh mestih. Po prvih ocenah je ta mlajša od tiste pri lobanji, vendar še vedno precej stara - verjetno obdobje Rimljanov. Natančnejše ocene sledijo ob podrobnejši preučitvi fragmentov.\n\n![Borut med iskanjem ostankov keramike.](https://jknm-novice.s3.eu-central-003.backblazeb2.com/lobanja-x-2-25-07-2009/1.jpg)\n\n![Skrbno pregledovanje jamskih tal.](https://jknm-novice.s3.eu-central-003.backblazeb2.com/lobanja-x-2-25-07-2009/2.jpg)\n\nZa konec sva si ogledala še jezerce, ki pa je bilo precej motno, a sva vseeno ugledala nekaj močerilov. Sledil je še dvig iz prijetno ohlajene jame na razgreto površje, ki pa je tudi potekal brez zapletov. Akcijo sva zadovoljna zaključila v senci Gostišča Loka ob Krki.\n\nArheolog Borut Križ in \"arheolog pripravnik\" Andrej Gašperič."
  },
  {
    "id": 126,
    "markdown": "# Jamarski večer v Lokalpatriotu\n\nSvet ni eden, svetov je več in eden večjih je pod zemljo. Vsi vemo zanj (za podzemne jame), a v povprečju o tem svetu ne vemo veliko. Obiščemo\nPostojnsko ali Škocjanske jame v osnovni šoli in morda še enkrat, ko dobimo svoje\notroke, kaj dosti več pa o tem svetu zares ne razmišljamo.\n\nA je tam!\nOgromen, razvejan in skrivnosten, poln čudovitih oblik in raznovrstnega\nživlja. Samo na Dolenjskem je preko dva  tisoč brezen, podorov in jam in  vsak\nje zgodba zase. Nekaj teh zgodb vam bomo povedali in razkrili člani\nJamarskega kluba Novo mesto, ki ta, navadnim ljudem neviden svet,\nvsakodnevno raziskujemo že več kakor štiri desetletja ...\n\n<b>V četrtek, 15. oktobra, ob 20. uri </b>bomo zato v novomeškem klubu  <b>LokalPatriot </b>(Novo mesto, Glavni trg 11) pripravili potopis o nekaterih jamah, v katerih so bili glavni akterji člani našega kluba.\n\n## Program\n\n- undefined\n- undefined\n- undefined\n- undefined\n- undefined\n- undefined\n\nModerator večera bo Damijan Šinigoj.\n\nČlani, nečlani, simpatizerji, sopotniki in nasprotniki - vidimo se v LokalPatriotu.\n\n<b>Jamarji JKNM</b>\n\n## Poročilo o dogodku\n\nJe bilo zanimivo, polno jamarjev, jasno, tudi kar nekaj civilov, je\ntrajalo in trajalo (in bi, če bi vprašali večino, lahko trajalo do\njutra) ... Po pričakovanju so najbolj vžgali Klemnovi filmi, kjer se Suki\nin jaz zatikava in padava in kolneva in jokava … Saj ni pomembno, da\nprofiji odkrivajo kilometrske jame s kapniki, da se Postojnska jama\nskrije - da le padeš ali se zatakšneš, pa je žur … ;-)\n\nNa koncu jamarskega\nvečera še kozarček in narezek in čvek in smeh! Menda nas je bilo prisotnih več\nčlanov JKNM, kakor na vsakoletnem &nbsp;občem zboru ...\n\n<b>Damijan Šinigoj</b>\n\n![Uvodni intervju z organizatorjem Klemnom in izkušenimm Andrejem.](https://jknm-novice.s3.eu-central-003.backblazeb2.com/jamarski-vecer-v-lokalpatriotu-12-10-2009/mg_3379.jpg)\n\n![Večer je začel Marko. Čaganka.](https://jknm-novice.s3.eu-central-003.backblazeb2.com/jamarski-vecer-v-lokalpatriotu-12-10-2009/mg_3387.jpg)\n\n![O Čaganki je govoril tudi Jernej.](https://jknm-novice.s3.eu-central-003.backblazeb2.com/jamarski-vecer-v-lokalpatriotu-12-10-2009/mg_3409.jpg)\n\n![Moderator je bil Šini.](https://jknm-novice.s3.eu-central-003.backblazeb2.com/jamarski-vecer-v-lokalpatriotu-12-10-2009/mg_3413.jpg)\n\n![Andrej in Tom o Astini ...](https://jknm-novice.s3.eu-central-003.backblazeb2.com/jamarski-vecer-v-lokalpatriotu-12-10-2009/mg_3416.jpg)\n\n![Oboževalci so bili pod odrom. S fotke nam je že ušel Miha, ki je tudi govoril (Kanin).](https://jknm-novice.s3.eu-central-003.backblazeb2.com/jamarski-vecer-v-lokalpatriotu-12-10-2009/mg_3464.jpg)\n\n![Razlog za krohot.](https://jknm-novice.s3.eu-central-003.backblazeb2.com/jamarski-vecer-v-lokalpatriotu-12-10-2009/img_3385.jpg)\n\nHvala Robertu Kruhu za fotke."
  },
  {
    "id": 660,
    "markdown": "# Kanin 2024 - nove globine med krompirjevimi počitnicami\n\nBližale so se krompirjeve počitnice, predsednik Zdravko je v klubu vprašal, ali nameravamo med prazniki narediti kak tabor pri Čaganki, jaz pa sem izstrelil, da gremo raje na Kanin. Predhodne jesenske akcije se namreč nisem mogel udeležiti, jame pa so bile tam na gori letos kar radodarne do nas, oziroma bolje rečeno, mi smo bili zelo pridni in sistematični.\n\nKljub temu, da je nekaterim članom odhod na »Krompirjev tabor« zadnji trenutek padel v vodo, se nas je v spodmolu 2000 m visoko na Kaninu nabralo osem. Dva sva prispela v sredo tik pred mrakom, dva je noč že ujela, štirje pa so pod zvezdnim nebom v tabor prikorakali ob treh zjutraj.\n\n![Tokrat smo v spodmolu postavili šotor namesto cerade.](https://jknm-novice.s3.eu-central-003.backblazeb2.com/kanin-2024-nove-globine-med-krompirjevimi-pocitnicami-05-11-2024/slika-1.jpg)\n\nCilj tokratnega tabora je bil raziskati in izmeriti nove dele Podgurke, najbolj pa smo bili firbčni, do kod nas bo spustila NM 5. Najbolj optimistični smo upali, da nas bosta obe jami popeljali preko magičnih 500 m globine. Tako nizko imamo namreč postavljeno klubsko lestvico, kar se tiče globinskega rekorda. Tukaj imam v mislih tiste jame, ki smo jih raziskovali izključno člani JKNM. Še najgloblje nas je do danes »pogoltnila« Čaganka, kjer pa že nekaj let ne pridemo globlje od 485 m.\n\nV četrtek dopoldne sva se Klemen in Mitja prva zapodila v Podgurko, za nama sta se v brezno NM 5 odpravila Miha in Jure.\n\n![Miha in Jure pred vstopom v NM 5.](https://jknm-novice.s3.eu-central-003.backblazeb2.com/kanin-2024-nove-globine-med-krompirjevimi-pocitnicami-05-11-2024/slika-2.jpg)\n\nNika, Petra, Erazem in Anže (ja, tile so prišli na goro v jutranjih urah) pa so dopoldne iskali ure za spanje. S Klemnom sva se v dveh urah prebila na delovišče skoraj 400 m globoko. Kaj kmalu sem iz globine sprejel Klemnov odmev - to je brezno, v katerem smo že bili! Stoprocentno!, je rekel. Takrat sem začutil precejšnje razočaranje, saj sem bil jaz nazadnje v tistem breznu in žal tega takrat nisem ugotovil. K sreči je ostala odprta še ena možnost v sosednjem breznu, vendar je tovariš kaj kmalu ugotovil, da so, kot vse kaže, tudi ti deli že bili predhodno raziskani s spodnje strani. Sam sem še želel vztrajati, da greva pogledat do dna, pa je Klemen s svojo sigurnostjo prepričal tudi mene. Kot kaže na klaveren način zaključujemo »Projekt Podgurka«. Za povrh vsega sem na dnu jame ugotovil, da mi je nekdo iz pasu snel pantin (kaj se jamarji ne moremo dogovoriti, da se avto, ženske in plezalnega pasu ne izposoja, se sprašujem?), zato sem na poti ven trpel bistveno bolj, kot bi lahko. Pa že tako jama sploh ni enostavna, kar celo Klemen priznava. Na površje sva torej prišla prej, kot so naju pričakovali, zato smo četverico presenetili še povsem nepripravljeno za v jamo. Imeli smo namreč dogovor, da bodo zamenjali tisto ekipo, ki bo prva splezala na površje. Odločili smo se, da razopremljanje Podgurke pustimo za poletni tabor drugo leto … Torej je bilo jasno, da se ekipa odpravi v NM 5. Vredno je omeniti tudi to, da je Anže iz dolgčasa skočil v dolino po vrtalnik in bateriji, ker je ugotovil, da mu bo orodje v jami še kako prav prišlo.\n\n![Je bil to zadnji raziskovalni spust v Podgurko?](https://jknm-novice.s3.eu-central-003.backblazeb2.com/kanin-2024-nove-globine-med-krompirjevimi-pocitnicami-05-11-2024/slika-3.jpg)\n\n![Jeza in razočaranje v Podgurki.](https://jknm-novice.s3.eu-central-003.backblazeb2.com/kanin-2024-nove-globine-med-krompirjevimi-pocitnicami-05-11-2024/slika-4.jpg)\n\nČetverica se je ob 20. uri odpravila nasproti Mihi in Juretu. Srečali smo se na globini 200 m. K sreči so bile novice boljše kot iz Podgurke. NM 5 šiba!, štrika in pritrdišč zmanjkuje! Nika je na površje pospremila Miho in Jureta, Petra je do -500 m pospremila Anžeta in Erazma, nato pa se odpravila nazaj. Možakarja sta se z obstoječo opremo uspela spustiti do približno 650 m globine, nato pa tudi sama krenila proti površju. Kot se za prave ponočnjake spodobi, so iz jame priplezali, ko je izza gora že posijalo sonce. K sreči so bile novice tudi tokrat dobre - jama šiba, spet je zmanjkalo štrika in opreme!\n\n![Ponoči na goro, ponoči v jamo.](https://jknm-novice.s3.eu-central-003.backblazeb2.com/kanin-2024-nove-globine-med-krompirjevimi-pocitnicami-05-11-2024/slika-5.jpg)\n\n![Srečanje ekip na -200 m v NM 5.](https://jknm-novice.s3.eu-central-003.backblazeb2.com/kanin-2024-nove-globine-med-krompirjevimi-pocitnicami-05-11-2024/slika-6.jpg)\n\nNa vrsti za v NM 5 sva bila Klemen in Mitja. V taboru nam je ostalo še 100 m vrvi in nekaj kovačije. Zadosti za napredovanje do 780 m globine, od koder jama še kar naprej šiba! Medtem se je ekipa na površju odpravila po dodatno opremo v Dom Petra Skalarje, kjer smo imeli opremo pripravljeno za naslednjo sezono.\n\n![Brezno 300 m.](https://jknm-novice.s3.eu-central-003.backblazeb2.com/kanin-2024-nove-globine-med-krompirjevimi-pocitnicami-05-11-2024/slika-7.jpg)\n\n![Brezno 235 m.](https://jknm-novice.s3.eu-central-003.backblazeb2.com/kanin-2024-nove-globine-med-krompirjevimi-pocitnicami-05-11-2024/slika-8.jpg)\n\nKo smo v večernih urah sedeli pod zveznim nebom, sem prepričan, da si je nekdo od nas zaželel, da naj jama še naprej tako požrešno golta opremo. Drugače ne more biti. Malo že spominja na pravljico.&nbsp;Resnično nismo vajeni, da bi se nam v jami odpirala tako mogočna brezna, meandri, kanjoni.\n\n![Nočna ekipa ob prihodu iz jame.](https://jknm-novice.s3.eu-central-003.backblazeb2.com/kanin-2024-nove-globine-med-krompirjevimi-pocitnicami-05-11-2024/slika-9.jpg)\n\n![Pravljično jutro.](https://jknm-novice.s3.eu-central-003.backblazeb2.com/kanin-2024-nove-globine-med-krompirjevimi-pocitnicami-05-11-2024/slika-10.jpg)\n\nGlavnina ekipe je v soboto pospravila tabor in odšla v dolino, Miha in Jure pa sta bila odločena, da se še enkrat spustita v jamo. Dogovorjeni smo bili, da morata bili zunaj najkasneje v nedeljo do 7. ure zjutraj. »Modela« sta stvar vzela resno, porabila vseh 200 m štrika in akcijo zaključila na globini 915 m. Sporočilo, da sta srečno zunaj, sta nama poslala ob 5. uri zjutraj, ko je večina nas in vas še trdno spala. In ja, jama še vedno šiba!!!\n\n![Resna debata o požrešnosti jame.](https://jknm-novice.s3.eu-central-003.backblazeb2.com/kanin-2024-nove-globine-med-krompirjevimi-pocitnicami-05-11-2024/slika-11.jpg)\n\n![Jame pustijo svoj davek tudi na najboljših.](https://jknm-novice.s3.eu-central-003.backblazeb2.com/kanin-2024-nove-globine-med-krompirjevimi-pocitnicami-05-11-2024/slika-12.jpg)\n\n![Kanjon na -780 m.](https://jknm-novice.s3.eu-central-003.backblazeb2.com/kanin-2024-nove-globine-med-krompirjevimi-pocitnicami-05-11-2024/slika-13.jpg)\n\n![Prava ekipa!](https://jknm-novice.s3.eu-central-003.backblazeb2.com/kanin-2024-nove-globine-med-krompirjevimi-pocitnicami-05-11-2024/slika-14.jpg)\n\n![In odpujsali smo domov .. Ne vsi, samo nekateri.](https://jknm-novice.s3.eu-central-003.backblazeb2.com/kanin-2024-nove-globine-med-krompirjevimi-pocitnicami-05-11-2024/slika-15.jpg)\n\nRes pravljično vse skupaj, kaj ne? Ne bomo dolgo celili rane, saj želimo pred spremembo vremena ponovno oditi tam gori, saj nas za devetimi gorami, devetimi vodami in devetimi gozdovi čaka Trnuljčica (tako je namreč ekipa preimenovala do danes delovno ime brezna NM 5).\n\n![Miha in Jure nas pozdravljata na trenutnem dnu (-915 m).](https://jknm-novice.s3.eu-central-003.backblazeb2.com/kanin-2024-nove-globine-med-krompirjevimi-pocitnicami-05-11-2024/slika-16.jpg)\n\nTokrat smo raziskovali Nika Rukše, Petra Glinšek, Erazem Šiler Hudoklin, Mihael Rukše, Jure Tičar, Klemen Mihalič, Anže Tomšič in&nbsp;Mitja Remih.\n\nMedijski odmev&nbsp;<a href=\"https://www.jknm.si/media/img/novice/2024/32/Slovenske_novice___Trnuljcica.pdf\" target=\"_blank\">v Slovenskih novicah</a>."
  },
  {
    "id": 661,
    "markdown": "# Po vseh luknjah pod mestom\n\nKo smo na teh spletnih straneh oktobra letos objavili prispevek o&nbsp;<a href=\"https://www.jknm.si/si/?id=659\" target=\"_blank\">jamah v Novem mestu</a>, smo pravzaprav pripravljali gradivo za nek drug dogodek. Naš poglavitni namen je bil sodelovanje jamarskega kluba v okviru občasne razstave&nbsp;In (Novo) mesto? v Dolenjskem muzeju&nbsp;Novo mesto (junij - november 2024). Razstava, ki jo je&nbsp;pripravila kustosinja zgodovinarka Marjeta Bregar,&nbsp;govori o nemškem letalskem bombardiranju Novega mesta leta 1941 in 1943, nastalih ruševinah ter povojni obnovi mesta, ulic in stavb. V sklopu obrazstavnih dejavnosti je k sodelovanju na posamezne dogodke pritegnila kinologe, domačine, ki so se spominjali vojnih in povojnih dogodkov na razstavno tematiko, pripadnika enote za neeksplodirana ubojna sredstva (NUS) in ob zaključku razstave tudi jamarje našega kluba. Dogodek je v predavalnici Dolenjskega muzeja Novo mesto potekal v torek, 5. novembra 2024, prav na dan,&nbsp;ko je pred 80. leti Novo mesto doživelo eno izmed zavezniških bombardiranj.\n\n![Razstava In (Novo) mesto? v Dolenjskem muzeju Novo mesto. Foto Boštjan Pucelj.](https://jknm-novice.s3.eu-central-003.backblazeb2.com/po-vseh-luknjah-pod-mestom-10-11-2024/slika-1.jpg)\n\nTematski naslov večera je bil&nbsp;Po vseh luknjah pod mestom, ki je povzet po nedavno preminuli upokojeni novinarki Dolenjskega lista Rii Bačer. Ta je leta 2007 izdala knjižico&nbsp;Novomeške zgodbe, v katerih je med drugim opisala tudi trpljenje civilnega prebivalstva v Novem mestu med drugo svetovno vojno. Uvodno predavanje je pripadalo avtorici razstave&nbsp;Marjeti Bregar, ki je spregovorila o zakloniščih ter drugih zaščitnih objektih, namenjenih zaščiti prebivalstva pred vojnimi in drugimi nevarnostmi - predavanje je popestrila z dokumentarnimi fotografijami ter bogatim arhivskim gradivom.\n\n![Zgodovinarka Marjeta Bregar med uvodnim predavanjem. Foto Boštjan Pucelj.](https://jknm-novice.s3.eu-central-003.backblazeb2.com/po-vseh-luknjah-pod-mestom-10-11-2024/slika-2.jpg)\n\nV nadaljevanju sem&nbsp;Marko Pršina&nbsp;o sorodni tematiki spregovoril v treh sklopih. Uvodoma sem na kratko predstavil jamarstvo, jame, jamarska društva ter Jamarsko zvezo Slovenije. Sledil je sklop o naravnih&nbsp;<a href=\"https://www.jknm.si/media/DK/DK2_08_Ladisic_Jame_v_Novem_mestu.pdf\" target=\"_blank\">jamah v Novem mestu</a>, ki je bil bogato slikovno podprt s številnimi fotografijami, načrti jam, 3D prikazi ter animacijami. Znano je, da je na dobrih šestih kilometrih odseka Krke med Bršljinom in Mačkovcem kar devet registriranih vodoravnih jam. Za nameček pa poznamo tudi podobno jamo pri nekdanji Seidlovi žagi. Prav vse so nastale v stenah kanjona, ki ga je Krka skozi sedanje Novo mesto vrezala v jurske apnence.&nbsp;\n\n![Avtor prispevka med predstavljanjem jamarskih vsebin. Foto Boštjan Pucelj.](https://jknm-novice.s3.eu-central-003.backblazeb2.com/po-vseh-luknjah-pod-mestom-10-11-2024/slika-3.jpg)\n\n![Lega devetih jam v Novem mestu na 3D senčenem reliefu Slovenije. Grafični prikaz Marko Pršina.](https://jknm-novice.s3.eu-central-003.backblazeb2.com/po-vseh-luknjah-pod-mestom-10-11-2024/slika-4.jpg)\n\nZaključni del predavanja je pripadal rovom pod mestnim jedrom Novega mesta.&nbsp;<a href=\"https://www.jknm.si/media/DK/DK5_21_Prsina_Rovi_pod_mestnim_jedrom_Novo_mesto.pdf\" target=\"_blank\">Istoimensko projektno nalogo</a>&nbsp;smo v jamarskem klubu za Mestno občino Novo mesto izdelali pred 20 leti (2005). Za tokratno predavanje smo iste lokacije ponovno obiskali ter ugotovili njihovo nespremenjeno stanje, le vhodi v objekte so še nekoliko bolj onesnaženi kot takrat. Podrobneje smo opisali vzroke za nastanek, način gradnje ter uporabo štirih objektov pod mestnim jedrom Novega mesta. Dva od njih (objekta 3 in 4) sta bila kot zaklonišči zgrajena v medvojnem času (1944). Prvi, ki se nahaja na Pugljevi ulici pod novomeškim Bregom, je objekt z dvema vhodoma in dolžino dobrih 24 m. Drugi, ki je glede na gradbeno stanje ostal nedokončan, pa leži na ravnici ob Krki pod sodiščem nasproti Ragovega loga. To je enostaven rov z dolžino dobrih 12 m. Oba sta bila zvrtana v skalo, njune ciljne dimenzije pa so bile vsaj 180 cm v premeru. Praviloma sta rova širša, danes pa sta opuščena oziroma zapuščena.\n\n![Lega novomeških rovov na 3D DOF prikazu. Grafični prikaz Marko Pršina.](https://jknm-novice.s3.eu-central-003.backblazeb2.com/po-vseh-luknjah-pod-mestom-10-11-2024/slika-5.jpg)\n\n![Potrjena zaklonišča med 2. svetovno vojno v Novem mestu. Grafični prikaz Marko Pršina.](https://jknm-novice.s3.eu-central-003.backblazeb2.com/po-vseh-luknjah-pod-mestom-10-11-2024/slika-5a.jpg)\n\n![Oba vhoda v rov 3 pod novomeškim Bregom (stanje 2005).](https://jknm-novice.s3.eu-central-003.backblazeb2.com/po-vseh-luknjah-pod-mestom-10-11-2024/slika-6.JPG)\n\nPreostala dva rova (objekt 1 in 2) sta nastala v poznih 50. letih 20. stoletja. Njune dimenzije so veliko večje, saj premer izkopanih rovov ni nikjer manjši od treh metrov. V dolžino merita dobrih 70 in 72 m, vsak od njiju pa ima po tri stranske rove, katerih dolžine se gibljejo v razponu od 5 do 15 m. Na podlagi geodetskih meritev in vpetosti v digitalni katastrski prikaz sedaj vemo, da njuna konca segata celo pod Ropasovo hišo in skoraj do Galerije, obeh objektov v upravljanju Dolenjskega muzeja.\n\n![Levi rov (objekt 1) s prvim stranskim rovom v desno smer (1A) med izvajanjem geodetskih meritev.](https://jknm-novice.s3.eu-central-003.backblazeb2.com/po-vseh-luknjah-pod-mestom-10-11-2024/slika-7.JPG)\n\n![Desni rov (objekt 2) s prvim stranskim rovom v levo smer (2D).](https://jknm-novice.s3.eu-central-003.backblazeb2.com/po-vseh-luknjah-pod-mestom-10-11-2024/slika-8.JPG)\n\nPredavanje je med domačini in jamarji spodbudilo veliko zanimanje, saj so do zadnjega kotička napolnili muzejsko predavalnico. Zbranost poslušalcev med izvajanjem predstavitev ter nadvse pozitivni komentarji po končani prireditvi sta pokazala, da je bila tematika dobro izbrana ter tudi za širše občinstvo nadvse zanimiva.&nbsp;\n\n![Velik interes ter pozorno poslušanje številnega občinstva. Foto Boštjan Pucelj.](https://jknm-novice.s3.eu-central-003.backblazeb2.com/po-vseh-luknjah-pod-mestom-10-11-2024/slika-9.jpg)\n\nMedijski odmev si lahko ogledate&nbsp;<a href=\"https://vaskanal.com/po-vseh-luknjah-pod-mestom/\" target=\"_blank\">na Vašem kanalu</a>&nbsp;ter&nbsp;<a href=\"https://365.rtvslo.si/arhiv/slovenska-kronika/175087864\" target=\"_blank\">RTV SLO</a>."
  },
  {
    "id": 131,
    "markdown": "# Ponovno na Poljanski gori\n\nZadnjo oktobrsko soboto sva se z Gregorjem po dolgem\nčasu zopet podala na Poljansko goro. V razmeroma kratkem času sva pregledala 6\nnovih jam, od katerih sva 4 ustrezno dokumentirala. V večini je šlo za\nplitvejše objekte, globoke do 20\n m, in eno vodoravno jamo.\n\n![Vhod v brezno pod piramido.](https://jknm-novice.s3.eu-central-003.backblazeb2.com/ponovno-na-poljanski-gori-02-11-2009/2.jpg)\n\n![Okameneli slap.](https://jknm-novice.s3.eu-central-003.backblazeb2.com/ponovno-na-poljanski-gori-02-11-2009/3.jpg)\n\n![Kapljica vode.](https://jknm-novice.s3.eu-central-003.backblazeb2.com/ponovno-na-poljanski-gori-02-11-2009/4.jpg)\n\nDa nekje pod vrhom Debelega\nvrha obstaja vodoravna jama, mi je pred kratkim omenil domačin iz Gorenje\nPodgore. Še najbolj me je pritegnila zgodba o tem, kako so jamo domačini odkrili. V\nčasu druge svetovne vojne naj bi namreč na to območje strmoglavil padalec,\nkaterega so seveda šli reševat in spotoma opazili to jamo. Ali je padalec\npreživel, sem žal pozabil vprašati. Bo to naloga za drugič.\n\nŽe na samem vhodu v jamo sem zaznal vonj po nečem ... Bolj,\nko sem se previdno pomikal v notranjost, bolj sem tuhtal, kaj bi to bilo. Ni\nbil niti vonj po živem, niti po crknjenem. In potem sem zagledal. Dva mega\nfrišna iztrebka od maxi velike živali. Običajno porabim kar nekaj časa, da\nustrezno dokumentiram neko novo jamo. To pot je bilo opravljeno vse v minuti.\nŠe nekaj posnetkov vhoda in gas! Ja, hudič bi bil, če bi te takole nepovabljenega\npresenetil lastnik toplega domeka ...\n\n![Domek medvedka Puja.](https://jknm-novice.s3.eu-central-003.backblazeb2.com/ponovno-na-poljanski-gori-02-11-2009/5.jpg)\n\nNa gas pritiskala: Gregor Brulc in Srečko Vidic."
  },
  {
    "id": 132,
    "markdown": "# Klubski izlet v Jamo pod Babjim zobom\n\nTokrat smo se jamarstva lotili malo drugače - bolj turistično. V\n  soboto, 7. novembra 2009, smo se v upanju na lepo vreme jamarji Jamarskega\n  kluba Novo mesto, naši družinski člani in prijatelji z\n  avtobusom odpravili proti Gorenjski. Naš cilj je bil ogled Jame pod\n  Babjim zobom, ki se nahaja pri Bohinjski Beli ob severozahodnem robu Jelovice.\n  Vhod v jamo je na nadmorski višini 1008 m, do nje pa smo\n  pešačili približno uro in pol. Pospremila sta nas dva\n  jamarska kolega iz Bleda, pri vhodu pa nas je čakal še tretji,\n  Franci Arh.\n\n![Na začetku skoraj 500 metrskega višinskega vzpona.](https://jknm-novice.s3.eu-central-003.backblazeb2.com/klubski-izlet-v-jamo-pod-babjim-zobom-09-11-2009/20091107_001.jpg)\n\n![Spodmol z informativno tablo pred vhodom v jamo.](https://jknm-novice.s3.eu-central-003.backblazeb2.com/klubski-izlet-v-jamo-pod-babjim-zobom-09-11-2009/20091107_002.jpg)\n\nPo krajšem oddihu smo se napotili v jamo, ki v dolžino meri 300 in\n  v globino 50 m. Krasijo jo lepe kapniške tvorbe, med njimi kalcitni\n  kristali, po katerih je jama najbolj znana. Kljub temu, da so v jami urejene\n  poti ter električna razsvetljava (generator), so naši\n  najmlajši (pa tudi mi starejši) iz jame prinesli precejšnjo\n  količino blata. Ker pa le nismo čisto pravi turisti in smo blata\n  in vode v jamah vajeni, se s tem nismo preveč obremenjevali. Sledila je\n  malica, skupinsko fotografiranje ter nato spust v dolino do avtobusa.\n\n![Kapniško okrašena jama na višini nad 1000 metrov.](https://jknm-novice.s3.eu-central-003.backblazeb2.com/klubski-izlet-v-jamo-pod-babjim-zobom-09-11-2009/20091107_003.jpg)\n\n![Blatno jezerce na točki, kjer se jama zaključi.](https://jknm-novice.s3.eu-central-003.backblazeb2.com/klubski-izlet-v-jamo-pod-babjim-zobom-09-11-2009/20091107_004.jpg)\n\n![Najljubše hlače so nenadoma dobile ilovnato oblogo.](https://jknm-novice.s3.eu-central-003.backblazeb2.com/klubski-izlet-v-jamo-pod-babjim-zobom-09-11-2009/20091107_005.jpg)\n\n![Skupinska fotografija pred spustom v dolino.](https://jknm-novice.s3.eu-central-003.backblazeb2.com/klubski-izlet-v-jamo-pod-babjim-zobom-09-11-2009/20091107_006.jpg)\n\nMalo smo se očedili, spili kakšen kozarček rujnega in se\n  odpeljali na Bled. Tam nas je čakal izvrsten pasulj z veliko klobaso, ki\n  so nam ga pripravili blejski jamarji. Sledilo je druženje, sprehod do\n  jezera ter sladkanje z blejskimi kremšnitami. Pozno popoldne smo se\n  odpravili proti domu. Umazani, utrujeni, pa vendar zadovoljni, smo se v\n  večernih urah vrnili v Novo mesto.\n\n![Zasluženo kosilo na Bledu.](https://jknm-novice.s3.eu-central-003.backblazeb2.com/klubski-izlet-v-jamo-pod-babjim-zobom-09-11-2009/20091107_007.jpg)\n\n![Ogled blejskih atrakcij ter krmljenje račk.](https://jknm-novice.s3.eu-central-003.backblazeb2.com/klubski-izlet-v-jamo-pod-babjim-zobom-09-11-2009/20091107_008.jpg)\n\nV jamarsko obarvanem jesenskem dnevu nas je na izletu uživalo 34\n  udeležencev."
  },
  {
    "id": 138,
    "markdown": "# Jama besnih krav\n\nNeko nedeljo popoldne, ko večina prede na svojih najljubših\nležiščih, sem se odpravil v Zijalo (drugo povirje Temenice) raziskovat teren. Bil\nsem še kar uspešen in našel sem nekaj polšen ter eno odprtino. \"Wow, pa te\nimam\", zelo vesel in poln ponosa sporočam mirnopeškim jamarjem veselo\nnovico, da imamo malo manjšo Postojnsko jamo. Takoj organiziram akcijo, vendar\nni bilo uspeha, kot bi si želel - kolegi nikakor niso imeli časa (baje razsaja en nov virus, ki\njemlje čas ...). No, le dobim enega, legendo Anžeta. Polna opreme (kladiva, špice, piva\n...), se odpraviva širit ožino.\n\n![Zidarski mojster Anže.](https://jknm-novice.s3.eu-central-003.backblazeb2.com/jama-besnih-krav-16-12-2009/zidarski_mojster_anze.jpg)\n\nPo nekaj zamahih ugotoviva, da le ne bo kaj velikega - medtem\nse nama pridruži še Matic - in nama vliva prepotrebno upanje, na koncu moči se pridruži\nše večja legenda Tom in takoj se zmenimo za naslednji dan. Zjutraj smo se\ndobili - nas trojica optimistov, ki smo se pogumno prebili mimo krav, ki so nas\nkar malo čudno gledale (ampak so nas spustile mimo). Medtem ko smo širili (Tom\nkot glavni strojnik), smo prišli do presenečenja - med kamni in zemljo so se\nskrivali različni ostanki kosti (divjega prašiča, medveda, geparda, jetija,&nbsp; ...?)\n\n![Strojnik Tom.](https://jknm-novice.s3.eu-central-003.backblazeb2.com/jama-besnih-krav-16-12-2009/strojnik_tom.jpg)\n\nSuper, če že jama ni velika, ima gotovo vsaj arheološko\nvrednost.&nbsp; Nič od tega, navadne kosti! No,\nz Anžetom sva hodila še naprej poglabljat jamo - iz začetnega pol metra sva\nprišla na dva in pol oziroma tri metre. Tisti ponos na začetku je že nekam šel (sumim\nna virus), vendar se ne damo: tej jami bomo prišli do dna, pa tudi če bo treba\nše dva kubika ali več ven zmetat'!\n\n![Jeti ali ...](https://jknm-novice.s3.eu-central-003.backblazeb2.com/jama-besnih-krav-16-12-2009/jeti_ali.jpg)\n\n![Še malo, pa nas bo več ...](https://jknm-novice.s3.eu-central-003.backblazeb2.com/jama-besnih-krav-16-12-2009/resevanje_nosecnice.jpg)\n\nV akciji smo nastopali: Anže Tomšič, Jože Tomšič, podpornik Matic Jaklič, sprehajalec\nAndrej Gašperič in moja malenkost Drago Primc.\n\nPS 1:&nbsp; Verjetno se sprašujete, zakaj Jama besnih krav. Pot do jame je zelo\nnevarna in moraš zelo hitro teči, da te ne zbijejo po tleh (spominja me na tek pred biki v Pamploni).\n\nPS 2: Kopati pa smo mirnopečani že itak vajeni."
  },
  {
    "id": 144,
    "markdown": "# V domači okolici - na Radohi\n\nDanes, 16. januarja 2010, smo se podali raziskati dve novi\njami na Radohi. Dostop do jam je bil zaradi vdiranja snega dokaj težaven. Prvo,\npoševno jamo, dolgo 18 m,\nsmo hitro obdelali. Nastala je ob prelomu, nadaljevanj pa nismo našli. Poimenovali\nsmo jo Jama trdega dela, čeprav ni potrebno skorajda nič energije, da jo\npregledaš, saj je zadeva prostorna. Ime je dobila, ker sem moral 3 ure vihteti sekiro,\nda mi je domačin pokazal lokacijo ...\n\n![Jama trdega dela je razpoka.](https://jknm-novice.s3.eu-central-003.backblazeb2.com/v-domaci-okolici-na-radohi-18-01-2010/dsc08498.jpg)\n\n![Pogled iz nižjih delov Jame trdega dela proti izhodu.](https://jknm-novice.s3.eu-central-003.backblazeb2.com/v-domaci-okolici-na-radohi-18-01-2010/dsc07822.jpg)\n\nDobrih 10 m\nstran sem našel polšno in jo malo razširil, laser je pokazal 10,5 m, kar je zame dovolj. Vhod\nsmo razširili na prehodnost za vse dimenzije.\n\nPa tudi pri širjenju ni bilo\nravno bleščeče lahko, saj je kramp kmalu naletel na nekaj trdega. S sloganom \"kamen\nali kramp\", smo po pol ure trdega razbijanja dodali še \"kamen ali\nkramp ali pa jaz\". Seveda se je na koncu vse dobro sešlo ... Žal pa se\nspodaj zapre, stene so pa močno zalite s sigo. Dno prekrivajo polžje hišice.\nSmo pa danes Žana prvič posadili v plezalni sedež in ga prepustili silam\ngravitacije.\n\n![Žan na vhodu brezna.](https://jknm-novice.s3.eu-central-003.backblazeb2.com/v-domaci-okolici-na-radohi-18-01-2010/dsc08491.jpg)\n\nJamarili: Anton Tramte, Žan Stariha in Uroš Mervič."
  },
  {
    "id": 162,
    "markdown": "# Esmeralda [2]\n\nV nedeljo, 9. maja 2010, smo v našem zadnjem obetajočem odkritju na Poljanski gori nadaljevali tam, kjer smo nazadnje\nobstali - pri tretjem jezeru. Žal se manjše brezno za njim (nekje na globini 97 m)&nbsp; zapre z blatnim\nčepom. Zato smo poizkusili pri drugem jezeru. Nekaj metrov nad njim smo že na\nprejšnji akciji opazili ozko razpoko, za katero se je odpirala dvorana. Ta je\nza razliko od cele jame presenetljivo blatna in te do tedaj čistega lepo umaže.\nNa dnu&nbsp; dvorane&nbsp;pa zopet ožina v obliki kratkega (S) meandra. Pod\nnjim kamen veselo poskakuje, kar nas navdaja z optimizmom ;-)\n\nV nadaljevanju je na voljo že prvi načrt, sveže zmontiran video ter še nekaj fotografij.\n\nUpamo, da se ta nanizanka še dolgo ne bo končala … Tokratno\nepizodo smo si ogledali Mihael Rukše, Davor Kacin ter Srečko Vidic.\n\n![Prerez brezna.](https://jknm-novice.s3.eu-central-003.backblazeb2.com/esmeralda-2-12-05-2010/esmeralda.jpg)\n\n<video align=\"center\" src=\"https://www.youtube.com/embed/7r_CZnkF-tQ\" width=\"80%\" isUpload=\"true\" />\n\n![Dan zmage 1.](https://jknm-novice.s3.eu-central-003.backblazeb2.com/esmeralda-2-12-05-2010/1.jpg)\n\n![Dan zmage 2.](https://jknm-novice.s3.eu-central-003.backblazeb2.com/esmeralda-2-12-05-2010/2.jpg)\n\n![Dan zmage 3.](https://jknm-novice.s3.eu-central-003.backblazeb2.com/esmeralda-2-12-05-2010/3.jpg)\n\n![Dan zmage 4.](https://jknm-novice.s3.eu-central-003.backblazeb2.com/esmeralda-2-12-05-2010/4_01.jpg)"
  },
  {
    "id": 100,
    "markdown": "# Disco\n\nV vikendu med 1. in 3. oktobrom je\npotekala malo drugačna jamarska akcija. V Kotarjevi prepadni smo namreč snemali\nkratki igrani video z naslovom Disco. Namen snemanja je bil med drugim tudi ta,\nda se film predstavi na mednarodnem srečanju jamarjev, ki bo med 29. oktobrom\nin 1. novembrom v italijanskem mestu Casola.\n\nZmontiran video je pa tu:\n\n<video align=\"center\" src=\"https://www.youtube.com/embed/nACe5i7Utog\" width=\"80%\" isUpload=\"true\" />\n\nZa pomoč se zahvaljujem vsem\nigralcem in asistentom. Bilo je težko, vendar se je splačalo ;-) Posebna\nzahvala gre tudi Gasilsko reševalnemu centru Novo mesto za izposojo agregata in\nMladinskemu klubu LokalPatriot za izposojo tehnične opreme.\n\nNa akciji smo sodelovali: Uroš\nMervič, Damijan Šinigoj, Maks Šinigoj, Miha Rukše, Gorazd Plut, Jernej Tramte,\nMiha Primc, Matjaž Hotevec, Anton Tramte in Klemen Mihalič."
  },
  {
    "id": 176,
    "markdown": "# Poplave 2010 [2]\n\n<b>Ponedeljek (20. september 2010)</b>\n\n## Risanca\n\nDan po izjemno visokih vodah Temenice sem ponovno preveril vodostaj pod Sv.\n  Ano. Po poplavah je ostalo le sprano kamenje. Mah, ki se je dolga leta v miru\n  sončil po skalah struge je odneslo v podzemlje. Precej skal je bilo\n  razbitih, ki jih je voda mlela pod seboj. Vhod v drugi vhod Risance je bil\n  zadelan s kamenjem in vejami. V Risanci je bilo še vedno nekje do\n  tretjine brezna vode. Preveril sem še vhod v Velban kevder, ki je bil\n  prav tako zadelan z vejami. Kakih 50 m stran je v kotanji nasedla v zeleno\n  folijo ovita bala silaže …\n\n![Proti Risanci dan po tem.](https://jknm-novice.s3.eu-central-003.backblazeb2.com/poplave-2010-2-22-09-2010/1_proti_risanci_dan_potem_3.jpg)\n\n![Vhod v Risanco.](https://jknm-novice.s3.eu-central-003.backblazeb2.com/poplave-2010-2-22-09-2010/2_risanca.jpg)\n\n![Bala pred Velbanim kevdrom.](https://jknm-novice.s3.eu-central-003.backblazeb2.com/poplave-2010-2-22-09-2010/4_bala_pri_velban_kevdru.jpg)\n\n![Vhod v Velban kevder.](https://jknm-novice.s3.eu-central-003.backblazeb2.com/poplave-2010-2-22-09-2010/3_velban_kevder.jpg)"
  },
  {
    "id": 663,
    "markdown": "# Andrej Jaklič (1952 - 2024)\n\nDne&nbsp;22. novembra 2024, zgodaj zjutraj okoli četrte ure, je tiho odšel Andrej Jaklič, Jaka, kot smo mu v klubu pogosto rekli. To ime je imel zapisano tudi na svoji rumeni čeladi. Bil je jamar po duši in ene zadnjih njegovih razločnih besed, ko zaradi bolezni ni zmogel več jasnih in razločnih, so bile namenjene raziskovanju jam na Kaninu. Kako da se je tam vsega sproti učil ... Ko smo mu pripovedovali o tem, kam gre Trnuljčica, so se mu svetile oči in po licih tekle solze.\n\n![](https://jknm-novice.s3.eu-central-003.backblazeb2.com/andrej-jaklic-1952-2024-26-11-2024/1.JPG)\n\nKo se človek upokoji, pogosto nekaj časa doma razmišlja kaj in kako, potem pa se priključi ali v bližnje društvo upokojencev ali v kakšno drugo interesno skupino, kjer se srečujejo starejši. Andrej pa je postal jamar. Kot voznik avtobusa se je upokojil že leta 2007 pri svojih 55 letih, tri leta kasneje pa se je vpisal v naš jamarski klub in opravil tečaj za jamarja pripravnika. Upokojenec med jamarji? Andrej nikoli ni veljal za upokojenca, strica med mlajšimi, ampak je bil od prvih dni le Andrej, katerega je odlikovala žilavost in moč. Ter vrlina, da je bil vedno pripravljen za akcijo in vedno pripravljen pomagati. Je bil enostavno človek, ki mu ni bilo nikoli nič težko. Vedno je bil žilavi fant prvi, ki je prijel za macolo, lopato ali kramp in je orodje tudi zadnji spustil iz rok.\n\n![Med odpravo v Bosno leta 2011 (desno).](https://jknm-novice.s3.eu-central-003.backblazeb2.com/andrej-jaklic-1952-2024-26-11-2024/2.JPG)\n\n![Navdušen in vedno zadovoljen raziskovalec.](https://jknm-novice.s3.eu-central-003.backblazeb2.com/andrej-jaklic-1952-2024-26-11-2024/3.JPG)\n\nTudi jamarsko znanje je kar pogoltnil. Jeseni 2011, v letu, ko je opravil izpit za jamarja pripravnika, je že sodeloval na odpravi v Bosno. Potem pa so sledile jame na Kaninu, Kočevskem Rogu, Čaganka, številne druge raziskovalne akcije in tudi čiščenja onesnaženih. Najbolj pa ga je mikalo, da bi v okolici svojega doma Lazin in Hinj našel kakšno posebno jamo. Z Borivojem Ladišićem ter še nekaterimi člani, so »prevohali« celo planoto, ampak nove Postojnske jame ali, če uporabimo kar najglobljo jamo na tem koncu, novega Šolnovega brezna niso našli. Pa čeprav je Andrej pregledal vse mogoče luknje v bližnji in daljni okolici. Saj so našli čudovito jamo nekaj sto metrov nad Šolnovim breznom. Samo na njegovo žalost so potem ugotovili, da je na tej lokaciji po koordinatah Šolnovo brezno, tam kjer pa naj bi bilo brezno po zapisnikih, je bila po papirjih »novo odkrita« že registrirana Kristalna jama.\n\n![Počitek in malica med kaninsko akcijo leta 2012.](https://jknm-novice.s3.eu-central-003.backblazeb2.com/andrej-jaklic-1952-2024-26-11-2024/4.JPG)\n\n![Andrej - vedno nasmejan in dobre volje.](https://jknm-novice.s3.eu-central-003.backblazeb2.com/andrej-jaklic-1952-2024-26-11-2024/5.jpg)\n\nPotem pa je Andrej zbolel. Sledila so obsevanja in kemoterapije, ampak avgusta 2020 je bil že nazaj in spet na čelu jamarjev, ki so čistili Brezno pri grobišču. Tak kot je bil. S svojim značilnim smehom. Še tega, da je morda nekoliko počasneje plezal, nismo opazili. Še maja 2023 je skrbel za varno pripenjanje in spust obiskovalcev na javnem spustu v Županovo jamo pri Grosupljem, pa tudi letos, 8. junija 2024, je bi zraven. Le da tokrat ni bil v jamarskem kombinezonu in brez svoje rumene čelade z napisom Jaka.\n\n![Pomoč obiskovalcem pri spustu v Županovo jamo.](https://jknm-novice.s3.eu-central-003.backblazeb2.com/andrej-jaklic-1952-2024-26-11-2024/6.jpg)\n\n![Pred Županovo jamo pri Grosupljem.](https://jknm-novice.s3.eu-central-003.backblazeb2.com/andrej-jaklic-1952-2024-26-11-2024/9.JPG)\n\nZ Borivojem sta še lani iskala in pregledovala jame okoli Hinj. Andrej je bil trmast kot vedno in ga takrat tudi bergle niso ovirale ... Andrej je bil pač Andrej. Pred dobrim mesecem mu je v bolnišnico v Novem mestu žena Jožica morala prinesti loj, da je podmazal palico trapeza nad posteljo, ker je škripala. Ne le svojo, ampak vse v njegovi sobi. In če ne bi imel takih težav, kot jih je imel, bi jim celo bolnišnico popravil.\n\n![Andrej med prizadevnimi jamarji po letošnji čistilni akciji.](https://jknm-novice.s3.eu-central-003.backblazeb2.com/andrej-jaklic-1952-2024-26-11-2024/8.JPG)\n\n![Neumoren raziskovalec jam v domači Suhi krajini.](https://jknm-novice.s3.eu-central-003.backblazeb2.com/andrej-jaklic-1952-2024-26-11-2024/7.jpg)\n\nPred dobrimi štirinajstimi dnevi je obležal, potem se je nanj spravila še možganska kap. Njegovih besed nismo mogli razumeti, bilo jih je tudi vse manj. Smo pa lahko spremljali in občudovali njegovo vztrajnost, boj za vsak podarjen vdih. In še kako smo občudovali tudi vso pomoč njegove žene Jožice in treh hčera. Andrej pa se je, kot bi kopal v meandru jame, boril za vsak podarjen centimeter, za vsak vdih. In je »prišel« do svojega brezna brez konca in dna. Tiho in mirno se je spustil tja nekam ...\n\n![Poljub Kaninu.](https://jknm-novice.s3.eu-central-003.backblazeb2.com/andrej-jaklic-1952-2024-26-11-2024/10.JPG)"
  },
  {
    "id": 662,
    "markdown": "# Ajdovska jama - video snemanje v kaminu\n\nV povezavi z Ajdovsko jamo pri Krškem (kat. št. 417) smo člani kluba zelo dejavni, večina naših akcij pa gre na račun sodelovanja z Zavodom Svibno in posredno z Mestno občino Krško. V povezavi z jamo, ki je z okolico (Kartušev dol) pravi mali kraški biser, smo pripravili kar nekaj predavanj ter vodenih ogledov. Jama je sicer izjemno&nbsp;<a href=\"https://www.jknm.si/media/DK/DK3_11_Mravlja_Ajdovska_jama_pri_Nemski_vasi.pdf\" target=\"_blank\">pomembno arheološko najdišče</a>&nbsp;iz časa mlajše kamene in bronaste dobe. V njej je bilo nekoč grobišče ter verjetno edino znano slovensko jamsko svetišče. Leta 2021 smo sodelovali pri odpiranju nekdanjega bruhalnika, ki je bil po nemarnem zasut med arheološkimi izkopavanji. Odprl se je aktivni vodni rov, ki smo ga izmerili ter registrirali kot 61 m dolg&nbsp;<a href=\"https://www.jknm.si/si/?id=589&amp;l=2021\" target=\"_blank\">Bruhalnik Podjama</a>. Dejavnosti v jami in bruhalniku pod njo so del širšega programa raziskovalne naloge Jamarsko raziskovanje krasa v Mestni občini Krško, katere naročnik je Mestna občina Krško, izvajalec pa JKNM.\n\nBorivoju Ladišiću, ki dogajanje v in okoli jame na nek način koordinira (vodja projekta), zevajoča okna v stenah in stropu niso dala miru in se jih je postopoma lotil. Okna so prvotne razpoke v kamnini, ki jih je nekdanji vodni tok preoblikoval in izbrusil do današnjega izgleda. Ko je voda našla druge poti v nižjeležeče predele jame, so ti suhi rovi \"obviseli\" visoko v ostenju. Poglobitev zaradi arheoloških izkopavanj v osrednji dvorani jih je še dodatno \"zvišala\". Marca 2022 je ekipa pričela s postopnimi raziskavami ter meritvami petih rovov, ki so vsi po vrsti obetali nadaljevanje. Rov levo nad osrednjo dvorano se je zdel še posebej perspektiven, zato smo v več poskusih z odkopavanjem zemljine in širjenjem kamnine poskušali najti pot v globine. Naš uspeh bi bil, če bi se za znanimi deli jame preko kakšnega skalnega praga uspeli prebiti v vodno zaledje jame. In naprej, seveda. Žal te sreče nismo imeli, kajti vsi raziskani kamini se postopoma zožijo na človeku neprehodne dimenzije. Močna prizadevanja niso takrat obrodila sadov in dejavnosti v jami so za dve leti zamrle.\n\n![Položaj kamina nad arheološko sondo v osrednji dvorani jame. Levo je vhod v Ajdovsko jamo.](https://jknm-novice.s3.eu-central-003.backblazeb2.com/ajdovska-jama-video-snemanje-v-kaminu-12-11-2024/1.jpg)\n\nRazlaganje problematike na klubskem sestanku je porodilo idejo, da če človeška glava ne more skozi, kamera bi pa lahko šla in pogledala, kaj je zadaj. Aprila 2024 smo se s prilagojeno opremo podali v jamo ter posneli nekaj fotografij in videov. Kamero na teleskopskem drogu smo uspeli potisniti skozi okno in pritrjena lučka je dobro osvetlila prostor. Problem se je pojavil, ker prvič videna kamrica v nadaljevanju ne vodi naravnost. Rov namreč zavije levo, kovinski drog pa tem zavitim potem ne more slediti. Po analizi posnetkov za domačim računalnikom je jamarski črviček dvoma še vedno vrtal in akcijo smo sklenilil ponoviti. Ampak medtem je jamo naselila kolonija netopirjev in čez poletje smo porodnicam dali mir.\n\n![Ročaj od omela je iz Bauhausa, lučka je francoska, kamera pa japonska, zlepljeno pa doma v garaži.](https://jknm-novice.s3.eu-central-003.backblazeb2.com/ajdovska-jama-video-snemanje-v-kaminu-12-11-2024/2.jpg)\n\n![Po lojtrcah do obljubljene naslade ;-)](https://jknm-novice.s3.eu-central-003.backblazeb2.com/ajdovska-jama-video-snemanje-v-kaminu-12-11-2024/3.jpg)\n\n![Pogled iz lože v kaminu na parter. Osvetljevalec je Borivoj.](https://jknm-novice.s3.eu-central-003.backblazeb2.com/ajdovska-jama-video-snemanje-v-kaminu-12-11-2024/4.jpg)\n\nLetošnji meglen november je bil pravšnji za ponovitev akcije. Nama z Borivojem sta se pridružila še Dominik in Boštjan, ki je pripravil svoj drog s 4K kamero. Ni vrag!, sva se spodbujala, eden od naju bo pa že presegel uspeh prejšne ekipe, kajne?\n\n![Ozko je ozko v kaminu! Kako je bilo šele, preden so ga fantje poglobili (pogled nazaj)..](https://jknm-novice.s3.eu-central-003.backblazeb2.com/ajdovska-jama-video-snemanje-v-kaminu-12-11-2024/5.jpg)\n\n![Pogled naprej - Boštjan med snemanjem z video kamero.](https://jknm-novice.s3.eu-central-003.backblazeb2.com/ajdovska-jama-video-snemanje-v-kaminu-12-11-2024/6.jpg)\n\n![Tam, na koncu ozkega rova, se morda skriva nadaljevanje.](https://jknm-novice.s3.eu-central-003.backblazeb2.com/ajdovska-jama-video-snemanje-v-kaminu-12-11-2024/7.jpg)\n\n![Frdamano okno nekoliko bližje.](https://jknm-novice.s3.eu-central-003.backblazeb2.com/ajdovska-jama-video-snemanje-v-kaminu-12-11-2024/8.jpg)\n\nNo, s trdim drogom po ovinkih pač ne gre. Prišli smo do tam, dokler je pač skozi okno možno potisniti video kamero. Obračanje kamere v levo in desno tehnično ni možno, zato so bili novi posnetki primerljivi s tistimi iz aprilske akcije.\n\n![Okno daje slutiti, da se za njim odpira prostor (zajem iz videa).](https://jknm-novice.s3.eu-central-003.backblazeb2.com/ajdovska-jama-video-snemanje-v-kaminu-12-11-2024/9.png)\n\nIn kakšen je epilog? Za lečastim oknom na koncu nekoliko razširjenega rova je prag, za katerim se odpre manjši prostor. Pogled na desno ali v strop preprečuje kamnita stena. Za levo stran pa ocenjujemo, da se prostor razširi slab meter v višino ter slaba dva metra v globino. Nato se strop spusti, suhi rov pa zavije desno in ga svetloba z video kamero ne doseže več. Tema!\n\n![Pogled v kamrico: v ospredju je zaradi vodnega toka obdelana stena s plitvimi fasetami. Levo spodaj je nam nedostopno nadaljevanje (zajem iz videa).](https://jknm-novice.s3.eu-central-003.backblazeb2.com/ajdovska-jama-video-snemanje-v-kaminu-12-11-2024/10.png)\n\n![Dno suhega rova prekriva grušč. Ilovnatih sedimentov ni videti (zajem iz videa).](https://jknm-novice.s3.eu-central-003.backblazeb2.com/ajdovska-jama-video-snemanje-v-kaminu-12-11-2024/11.png)\n\n![Lahko bi dejali, da so tla suhega rova čista, stene pa gladke zaradi nekdanjega vodnega toka (zajem iz videa).](https://jknm-novice.s3.eu-central-003.backblazeb2.com/ajdovska-jama-video-snemanje-v-kaminu-12-11-2024/12.png)\n\nRov se torej zagotovo nadaljuje, njegove dimenzije so resnično ozke in veliko vprašanje je, ali so človeku sploh prehodne? Sicer pa do tam itak ne moremo. Si moramo priznati: preozko je! Črviček naj se na tej točki umiri. Ali pa naj odpleza kam drugam, kjer so ovire postavljene nekoliko nižje ali širše.\n\nV kaminu smo se stiskali Borivoj Ladišić, Dominik Zagorc, Boštjan Kuhelj in&nbsp;Marko Pršina."
  },
  {
    "id": 305,
    "markdown": "# 50 let JKNM - zahvala podpornikom\n\nNapočil je čas, da se člani kluba še enkrat zahvalimo vsem, ki so s svojimi donacijami pripomogli k uspešni obeležitvi 50 letnice JKNM, ki smo ga praznovali preteklo leto.\n\nPri izpeljavi naših delovnih programov so nam pomagali:\n\n- undefined\n- undefined\n- undefined\n- undefined\n- undefined\n- undefined\n- undefined\n- undefined\n- undefined\n- undefined\n- undefined\n- undefined\n- undefined\n- undefined\n- undefined\n- undefined\n\nHvala vsakemu posebej in vsem skupaj. Seveda pa se zahvaljujemo tudi vsem članom kluba, ki so z nenehnim iskanjem in raziskovanjem neznanega podzemlja, tovariškim duhom, dokumentiranjem, publiciranjem (in še bi lahko naštevali) klubu omogočili, da je polno živel prvih 50 let in odločno zakorakal novim 50-im naproti. Pozabiti ne smemo tudi vseh ostalih, ki so nam v tem dolgem obdobju kakorkoli pomagali pri uresničevanju naše dejavnosti.\n\nSpoštovani vsi, hvaležni smo vam!\n\n<b>Člani Jamarskega kluba Novo mesto</b>\n\nP. S. Celostna podoba spletne strani v času praznovanja je shranjena v našem <a href=\"https://jknm.s3.eu-central-1.amazonaws.com/50-let-zahvala-podpornikom-21-05-2013/zahvala_ob_50_letnici_2.png\" target=\"_blank\">spletnem arhivu</a>. Hvala tudi <b>T-mediji</b>, pri kateri gostujemo in ki nam nudi vsestransko pomoč.<b><br></b>"
  },
  {
    "id": 613,
    "markdown": "# Čistilna akcija vodovarstvenega območja izvira Radeščice [2]\n\n### Nadaljevanje čiščenja, 3. februar 2024\n\nKer nam, kot smo že zapisali\n  <a href=\"/novica?id=611\" target=\"_blank\">v novici z dne 31. januarja 2024</a>, ni uspelo dokončati čiščenja Brezna v ovinku in Brezna pri Pihalniku, smo\n  se v soboto, 3. februarja 2024, lotili nadaljevanja. V prvem breznu je bilo\n  nekoliko manj odpadkov od pričakovanj, smo pa zato poskrbeli, da tja noter ne\n  bo nihče več metal smeti. Nesnage v Breznu v ovinku pa je bilo skoraj za poln\n  kontejner. Tokrat nas je čistilo 19 jamarjev iz JK Novo mesto in JK Krka.\n\n![Tokrat nas je čistilo 19 jamarjev iz JK Novo mesto in JK Krka.](https://jknm-novice.s3.eu-central-003.backblazeb2.com/cistilna-akcija-vodovarstvenega-obmocja-izvira-radescice-2-06-02-2024/radescica_02_13.jpg)\n\nPosebnih presenečenj ni bilo, moramo pa omeniti, da je prejšnjo soboto naša\n  arheologinja Zvonka Janežič v Breznu pri gradu Rožek našla nekaj novoveške\n  keramike. In postavilo se je vprašanje, kdaj se je začelo onesnaževanje jam.\n  So jame bile splošno odlagališče odpadkov le v minulem stoletju ali pa so v\n  jame odpadke metali že Rimljani in tisti pred njimi in tisti za njimi?\n\n![Zvonka Janežič: V Sloveniji nimamo dobrih raziskav na temo odmetavanja\n    odpadkov v brezna. So to začeli že Rimljani?](https://jknm-novice.s3.eu-central-003.backblazeb2.com/cistilna-akcija-vodovarstvenega-obmocja-izvira-radescice-2-06-02-2024/radescica_02_10.jpg)\n\n»Malo sem razmišljala tudi o onesnaženosti jam v preteklosti. V\n  Sloveniji nimamo dobrih raziskav na to temo. Imamo več brezen, kjer so npr.\n  rimski predmeti, lončenina in kosti, ampak ne moremo vedeti zares, če so to\n  smetišča ali je kaj povezano s kultnimi konteksti. Smeti so na nek način\n  puščali v jamah že v paleolitiku. Razni kamniti odbitki, živalske kosti in\n  podobno, kar se najde v jamah, so v bistvu odpadki. Imamo pa tudi primere\n  (jama Skedenca nad Rajnturnom), kjer izgleda, da so razbito lončenino načrtno\n  metali v ozek, poševen rov in jo tako umaknili iz glavnega prostora, kjer so\n  bivali. So pa v nekaterih jamah našli rimske opeke in strešnike, tako da lahko\n  rečemo, da gre v takih primerih bolj verjetno res za smetišča,« je\n  povedala Zvonka.\n\n![Ekipa se je pokrova pod cesto lotila najprej na roke, potem pa s pomočjo\n    avtomobila.](https://jknm-novice.s3.eu-central-003.backblazeb2.com/cistilna-akcija-vodovarstvenega-obmocja-izvira-radescice-2-06-02-2024/radescica_02_1.jpg)\n\n![Glede na to, da je pokrov trdno na svojem mestu, je lahko Mitja ob njem tudi\n    brez čelade.](https://jknm-novice.s3.eu-central-003.backblazeb2.com/cistilna-akcija-vodovarstvenega-obmocja-izvira-radescice-2-06-02-2024/radescica_02_2.jpg)\n\n![Slika za okvir ...](https://jknm-novice.s3.eu-central-003.backblazeb2.com/cistilna-akcija-vodovarstvenega-obmocja-izvira-radescice-2-06-02-2024/radescica_02_4.jpg)\n\n![Kje pa je vhod?](https://jknm-novice.s3.eu-central-003.backblazeb2.com/cistilna-akcija-vodovarstvenega-obmocja-izvira-radescice-2-06-02-2024/radescica_02_5.jpg)\n\nEkipa, ki je čistila Brezno pri Pihalniku, je delo končala v nekaj urah, so se\n  pa potem lotili še posebnega projekta začasne zaščite (oziroma začasnega\n  zapiranja vhoda) jame pred metanjem odpadkov. Ob cesti oziroma nekaj metrov\n  pod njo so odkrili betonski pokrov jaška, ki so ga s pomočjo mišic in tudi s\n  pomočjo avtomobila zvlekli na cesto in ga prislonili na vhod, potem pa so ga\n  še obložili s skalami, ki so jih prej potegnili iz jame. Zaščita, da se jame s\n  ceste skoraj ne opazi več.\n\n![Večji vhod, več odpadkov.](https://jknm-novice.s3.eu-central-003.backblazeb2.com/cistilna-akcija-vodovarstvenega-obmocja-izvira-radescice-2-06-02-2024/radescica_02_6.jpg)\n\n![Tanja in Leopold v breznu.](https://jknm-novice.s3.eu-central-003.backblazeb2.com/cistilna-akcija-vodovarstvenega-obmocja-izvira-radescice-2-06-02-2024/radescica_02_7.jpg)\n\n![Cesta in kontejner na njej sta bila kar daleč ...](https://jknm-novice.s3.eu-central-003.backblazeb2.com/cistilna-akcija-vodovarstvenega-obmocja-izvira-radescice-2-06-02-2024/radescica_02_8.jpg)\n\nSmeti v Breznu ob ovinku je bilo še kar nekaj, prva ekipa v jami z Mihatom na\n  čelu pa je čistila tako hitro, da je površinska ekipa ni dohajala. Zato je\n  bila naslednja ekipa v postavi Tanja in Leopold prava osvežitev. Resnici na\n  ljubo pa sta bila cesta in kontejner ob njej kar oddaljena.\n\n![Jamarji smo znani po tem, da znamo improvizirati. Robi Marn pa je med nami\n    še dodatni mojster za tehnične in druge rešitve.](https://jknm-novice.s3.eu-central-003.backblazeb2.com/cistilna-akcija-vodovarstvenega-obmocja-izvira-radescice-2-06-02-2024/radescica_02_9.jpg)\n\n![Brezno v ovinku je takole očiščeno!](https://jknm-novice.s3.eu-central-003.backblazeb2.com/cistilna-akcija-vodovarstvenega-obmocja-izvira-radescice-2-06-02-2024/20240203_008.jpg)\n\n![Pri obeh breznih smo z odpadki napolnili en zabojnik, največ pa jih je bilo\n    v Breznu pri ovinku (na sliki).](https://jknm-novice.s3.eu-central-003.backblazeb2.com/cistilna-akcija-vodovarstvenega-obmocja-izvira-radescice-2-06-02-2024/radescica_02_11.jpg)\n\nTokrat smo delo končali nekoliko prej in smo bili ob 13. uri že na malici Pri\n  Henriku v Loški vasi. Predsednik JK Novo mesto Zdravko Bučar pa je bil, tako\n  kot vedno ob zaključku del, nasmejan.\n\n![Zdravko Bučar in Neven Đurković.](https://jknm-novice.s3.eu-central-003.backblazeb2.com/cistilna-akcija-vodovarstvenega-obmocja-izvira-radescice-2-06-02-2024/radescica_02_12.jpg)\n\n»Moram priznati, da me ob vsakem čiščenju vendarle skrbi, da ne bi morda\n  prišlo do kakšne nesreče. Padca kamna ali česarkoli podobnega. Tako sem ob\n  vsakem uspešnem zaključku čiščenja zadovoljen, ker nam je uspelo očistiti nove\n  objekte, predvsem pa sem zadovoljen, da to, tudi zaradi upoštevanja vseh\n  jamarskih znanj in veščin, delamo varno.«\n\nFotografije Tomaž Bukovec, Miha Rukše in Marko Pršina.\n\nMedijski odziv\n  <a href=\"https://jknm.s3.eu-central-1.amazonaws.com/cistilna-akcija-vvo-izvira-radescice-ii-06-02-2024/v_dveh_dneh_izvlekli_za_tri_kontejnerje_smeti_dl_13_15_2_2024.pdf\" target=\"_blank\">v Dolenjskem listu</a>&nbsp;ter v glasilu Občine Dolenjske Toplice (<a href=\"https://jknm.s3.eu-central-1.amazonaws.com/cistilna-akcija-vvo-izvira-radescice-ii-06-02-2024/vrelec_296_str_15.png\" target=\"_blank\">Vrelec</a>)."
  },
  {
    "id": 314,
    "markdown": "# Čaganka - dan zmage na globini 350 m\n\nV Čaganki je dosežen nov mejnik. Koliko garaških akcij je bilo potrebnih za ta dosežek, raje ne bi omenjal, ker jih je bilo preprosto povedano preveč. Krivec zanje je bil meander v globini 319 metrov, ki nas je hecal in hecal in ni \"dal\" in ni spustil naprej. Gristi v njem smo pričeli že v lanskem letu, ko je sprva bolj slabo kazalo. Je bilo na trenutke priklicanih kar nekaj svetnikov, a tudi to ni kaj dosti pomagalo. Bili so dnevi, ko je šlo enostavno vse narobe in bi se od jeze kar razpočili ali zaleteli z glavo v steno – samo kaj, ko bi s tem škodili samo sebi.\n\nGlobina je po novem torej 350 m.  A naj kar takoj pripomnim, da je cifra trenutna, ker jama šiba dalje, samo nama je z Andrejem Gašperičem na zadnji akciji, kot že neštetokrat doslej zmanjkalo vrvi, tako da sva obrnila, ko je ravno začelo postajati interesantno. Hecno je tole z vrvjo – včasih jo \"trogaš\" do onemoglosti, drugič pa, ko jo dejansko rabiš, zgroženo ugotoviš, da imaš s seboj le nekaj kratkih kosov, ali pa še teh ne. Ja, tudi to se je že zgodilo, da je vrv ostala doma.\n\n![V meandru.](https://jknm-novice.s3.eu-central-003.backblazeb2.com/caganka-dan-zmage-na-globini-350-m-02-09-2013/slika_1.jpg)\n\nRazlog, da smo sploh vztrajali tako dolgo v tem obupnem meandru je dejstvo, da smo na eni izmed tlak, ko je bilo v celotni jami vode nekoliko preveč, slišali spodaj bučanje, ki je spominjalo na bučanje padajočega slapu. Odmev je bil po pričevanju drugih zastrašujoč, kar nam je vlivalo upanje. In tisti prepotreben naboj, ki ga na tej globini še kako potrebuješ. Ekipe so obiskovale \"dno\" in napredovale počasi, a zanesljivo, vse do dne, ko je kamen naposled našel pot navzdol - v praznino. Klemi in Šini sta spraskala do konca meandra, a ju je vrtalnik tik pred uspehom pustil na cedilu, tako da sva njuno delo dokončala z Anžijem in pokukala v nove dele. Prvi vtisi so bili pozitivni. Zaradi pomanjkanja časa sva takrat zaključila.  Nadaljevala sva z že omenjenim Andrejem in nama je dobro šlo. Stene so se z globino lepo odmikale in tema naju je vse bolj objemala. Med spuščanjem sem pogledoval na uro in višinomer (globinomer), ki se je presenetljivo lepo obnašal in ni dosti grešil od kasneje pridobljenih točnih podatkov.\n\n![Naročni globinomer.](https://jknm-novice.s3.eu-central-003.backblazeb2.com/caganka-dan-zmage-na-globini-350-m-02-09-2013/slika_2.jpg)\n\nNa globini 343 m sva obstala na razmeroma veliki polici in čeprav olimpijsko razpoložena navzdol nisva več mogla. Zmanjkalo nama je tako vrvi, kot tudi opremljevalnih ploščic. Pršec vode, ki je enakomerno šumel pod nama, naju je zazibal v nekakšen trans, iz katerega sva se zdramila, ko naju je malce streslo in zazeblo. S pogledom sva še zadnjič pospremila padajočo vodo v približno 8 m globoko brezno in počasi obrnila navzgor.\n\n![A šiba?](https://jknm-novice.s3.eu-central-003.backblazeb2.com/caganka-dan-zmage-na-globini-350-m-02-09-2013/slika_3.jpg)\n\n![Pozdrav vsem, ki so v preteklem letu širili meander.](https://jknm-novice.s3.eu-central-003.backblazeb2.com/caganka-dan-zmage-na-globini-350-m-02-09-2013/slika_4.jpg)\n\nJama torej šiba. V kratkem bo sledila naslednja, po vsej verjetnosti številčnejša in dolgotrajnejša odprava, ki bo zagotovo spisala nova poglavja v zgodovini raziskav Čaganke. In upam, da bo teh poglavij še veliko."
  },
  {
    "id": 108,
    "markdown": "# Brezna pod Ovčjakom\n\nV nedeljo, 14. novembra 2010, sva se z Jernejem po dolgem\nčasu zopet dogovorila in izpeljala zelo uspešno raziskovalno akcijo.&nbsp;Raziskovala sva na težko prehodnem območju Kočevskega roga, blizu 900 m nadmorske višine, v njegovem\nJZ predelu, kjer se Kočevski rog postopno zaključuje in se od ceste Bistrica –\nKočevje začenja Poljanska gora. Intenziteta raziskovalnega dela je bilo območje\nseverno od Ovčjaka, ki s svojo piramidno obliko nekako izstopa, saj je najvišji\nvrh tega območja. Raziskala in dokumentirala sva kar pet novih brezen, globine\nod dvajset, pa tja do petdeset metrov. Vsekakor je najbolj izstopalo ogromno,\nže kar malce strašljivo brezno, ki smo ga ljubkovalno poimenovala sam\n\"Dantejev pekel.\" Čeprav je globoko skoraj 50 m, na dnu ne rabiš\ndodatnega vira svetlobe, kajti vhodni del je tako velik, da svetloba obsije\ncelotno dno. Sredi dvorane je kraljevala velika, že malo počrnela gmota snega,\nki se očitno obdrži skozi vse leto!\n\n![Veličasten vhod v \"Dantejev pekel\".](https://jknm-novice.s3.eu-central-003.backblazeb2.com/brezna-pod-ovcjakom-16-11-2010/slika_1.jpg)\n\n![V enem izmed brezen.](https://jknm-novice.s3.eu-central-003.backblazeb2.com/brezna-pod-ovcjakom-16-11-2010/slika_2.jpg)\n\n![Ovčjak - osamela skulptura piramidnih oblik.](https://jknm-novice.s3.eu-central-003.backblazeb2.com/brezna-pod-ovcjakom-16-11-2010/slika_3.jpg)\n\nNa poti domov sva našla še dva nova vhoda. Jamarila sva&nbsp;Jernej Tramte in Srečko Vidic."
  },
  {
    "id": 664,
    "markdown": "# O skrivnostih podzemlja Krškega hribovja\n\nV petek, 22. novembra 2024, smo na sedežu Zavoda Svibna svoje raziskovalno delo v letu 2024 na območju Krškega hribovja predstavili člani Jamarskega kluba Novo mesto. Raziskovalno delo na območju krške občine je v letu 2024 Jamarskemu klubu Novo mesto sofinancirala Mestna občina Krško v okviru javnega razpisa za sofinanciranje programov s področja tehnične kulture.\n\n![Predstavitev projekta v Zavodu Svibna. Foto Marko Pršina.](https://jknm-novice.s3.eu-central-003.backblazeb2.com/o-skrivnostih-podzemlja-krskega-hribovja-30-11-2024/1.jpg)\n\nUvodoma je predsednik kluba Zdravko Bučar predstavil delovanje kluba, ki je med najdejavnejšimi v Sloveniji in se ponaša tudi z odkritji najglobljih jam na slovenskem območju. Posebej je izpostavil delo na območju občine Krško, ki je zadnja leta osredotočeno na Ajdovsko jamo pri Nemški vasi in Krško hribovje.\n\n![Zdravko predava. Foto Marko Pršina.](https://jknm-novice.s3.eu-central-003.backblazeb2.com/o-skrivnostih-podzemlja-krskega-hribovja-30-11-2024/2.jpg)\n\n![Zdravko razlaga. Foto Bernardka Zorko.](https://jknm-novice.s3.eu-central-003.backblazeb2.com/o-skrivnostih-podzemlja-krskega-hribovja-30-11-2024/3.jpg)\n\nMarko Pršina je predstavil raziskovanje levega rova oziroma kamina nad osrednjo dvorano Ajdovske jame, pri čemer so se zaradi ozkega prostora poslužili različnih tehnik, na koncu z videokamero na teleskopskem drogu. Vse skupaj pa je ustavila ožina »frdamanega okna«. Rov se sicer nadaljuje, a glede na zračne tokove ne obeta večjih prostorov. Več o raziskavah kamina v Ajdovski jami piše&nbsp;<a href=\"https://www.jknm.si/si/?id=664\" target=\"_blank\">na tej povezavi</a>. Si pa nadejamo nadaljnjih raziskav Ajdovske jame še iz kakšne druge smeri.\n\n![Marko je predstavil raziskovanje kamina s kamero. Foto Bernardka Zorko.](https://jknm-novice.s3.eu-central-003.backblazeb2.com/o-skrivnostih-podzemlja-krskega-hribovja-30-11-2024/4.jpg)\n\n![Poslušalci z zanimanjem poslušajo Markovo predavanje. Foto Bernardka Zorko.](https://jknm-novice.s3.eu-central-003.backblazeb2.com/o-skrivnostih-podzemlja-krskega-hribovja-30-11-2024/5.jpg)\n\nNa zaključku večera je Borivoj Ladišić predstavil najbolj obsežno delo, ki ga je Jamarski klub Novo mesto v letu 2024 izvedel na območju Mestne občine Krško – raziskavo kraških brezen in vrtač na Krškem hribovju.\n\n![&nbsp;Borivoj je za svojo predstavitev uporabil tudi keltsko kopje. Foto Marko Pršina.](https://jknm-novice.s3.eu-central-003.backblazeb2.com/o-skrivnostih-podzemlja-krskega-hribovja-30-11-2024/6.jpg)\n\n![Borivoj kaže na lokacije onesnaženih brezen. Foto Bernardka Zorko.](https://jknm-novice.s3.eu-central-003.backblazeb2.com/o-skrivnostih-podzemlja-krskega-hribovja-30-11-2024/7.jpg)\n\nKar je odkril, med drugim tudi dve povsem novi brezni, je ne zgolj zanimivo (nekaj brezen je slikovito zasiganih), ampak predvsem šokantno. Od skupno 16 raziskanih jam oziroma brezen na območju Krškega hribovja, ki pripada Mestni občini Krško, jih je kar 10 onesnaženih (62%).\n\n![Ena izmed slika pokaže načrt onesnažene jame. Foto Bernardka Zorko.](https://jknm-novice.s3.eu-central-003.backblazeb2.com/o-skrivnostih-podzemlja-krskega-hribovja-30-11-2024/8.jpg)\n\n![Ena od onesnaženih jam. Foto Borivoj Ladišić.](https://jknm-novice.s3.eu-central-003.backblazeb2.com/o-skrivnostih-podzemlja-krskega-hribovja-30-11-2024/9.jpg)\n\n![Sveže onesnaženo brezno. Foto Borivoj Ladišić.](https://jknm-novice.s3.eu-central-003.backblazeb2.com/o-skrivnostih-podzemlja-krskega-hribovja-30-11-2024/10.jpg)\n\nNa tem območju je pregledal tudi 65 od skupno 75 označenih »lidark«. Evidentiral je 21 onesnaženih udorov, kar predstavlja 32 % pregledanih. Njegovi podatki in fotografije tako kažejo povsem drugačno stanje, kot so si ga predstavljali domačini. Pri tem pa ne gre zgolj za stara odlagališča.\n\n![V številne udore so odvržene smeti. Foto Borivoj Ladišić.](https://jknm-novice.s3.eu-central-003.backblazeb2.com/o-skrivnostih-podzemlja-krskega-hribovja-30-11-2024/11.jpg)\n\nV razpravi se je izpostavila odgovornost za takšno stanje, ki pa na koncu privede do lastnika parcele, ta pa dostikrat za divje odlagališče smeti niti ne ve, ali pa celo vztrajno čisti za vedno novimi odlagalci smeti in počasi obupa.\n\nGotovo je, da bo treba najbolj kritične lokacije očistiti (gre za občutljiv kraški teren), vsi skupaj pa bomo morali še močno ozavestiti, da z odlaganjem različnih odpadkov, dostikrat zelo nevarnih, ogrožamo lastno vodo in prst, da te nevarne snovi na koncu posredno ali neposredno užijemo in na koncu ogrožamo svoje lastno zdravje in zdravje najbližjih.\n\nFotografije Marko Pršina, Bernardka Zorko in Borivoj Ladišić."
  },
  {
    "id": 665,
    "markdown": "# Artemida\n\nŽe pred časom smo razpredali o tem, kakšno naj bo ime jame, ki bi izstopala iz povprečja.&nbsp;Bodisi po lepoti, globini, dolžini ali pa kar po vsem naštetem. Vzniknila so imena raznih galaksij, boginj, kraljic itd. In tako smo postopoma dobili Andromedo, kasneje še Kasiopejo. V načrtu je bila še Artemida, a jame, ki bi si zaslužila to ime, kar ni in ni bilo.\n\nVerjetno bi bilo še danes tako, če ne bi Uroš vrh Kočevskega Roga v neposredni bližini golobinjske ceste naletel na majhen vhod. Vhodni del je bil res ozek, tako da je Uroš na tej točki zaključil. Je pa izmeril, kolikor se je dalo v globino in laser je pokazal 27 m.\n\nNovico o odkritju je čez čas posredoval Majhu in meni. Dne 1. aprila 2024 sva se v popoldanskem času prvič spustila v novoodkrito brezno. Že prvi metri so nakazovali na nekaj izjemnega. Prostor se je močno širil in dobival obliko mogočnega preloma. 35 m nižje sva dosegla dno vhodne dvorane in sredi masivnih skalnih blokov nejeverno strmela v temo, ki naju je obkrožala. Vključila sva najmočnejšo luč in se previdno spustila do dna podora. Nadaljevanje je bilo očitno, a bi za vstop vanj morala preplezati nagnjen in krušljiv kamin, za kar pa se nisva odločila. Namesto tega sva prebila okno pri dnu, ki je vodilo v manjšo dvorano. Da bi zadaj znalo biti kaj, je nakazoval energičen netopir, ki je pridno preletaval sem ter tja. Nisva se zmotila, kajti na drugi strani, ob dveh ločenih nadaljevanjih sva se začela zavedati, da imava opravka z izjemno in globoko jamo. Pri povratku nazaj sva na vrhu podora še pregledala vodoravno galerijo za njim in prav tako osupnila. Jame kar ni bilo konec in vsaka naslednja dvorana je bila večja in lepša.\n\n![Ogromna dvorana na globini 35 m, iz katere vodi nadaljevanje v več smeri.](https://jknm-novice.s3.eu-central-003.backblazeb2.com/artemida-02-12-2024/1.jpg)\n\n![Vodoravna galerija je krasno zasigana.](https://jknm-novice.s3.eu-central-003.backblazeb2.com/artemida-02-12-2024/2.jpg)\n\nNovica o jami je kmalu zaokrožila med člani in čez mesec dni smo bili ponovno notri. Tokrat sta se nama z Majhom pridružila še Neven in Mitja. Razdelili smo se v dve ekipi in se lotili vsak svojega opravila. Mitja in Neven sta preplezala kamin in izginila v temi zadaj, midva z Majhom pa sva opremila eno izmed že omenjenih nadaljevanj in nekje na globini 70 m obtičala pred novo stopnjo. Navzdol je močno pršela voda, zato sva odnehala in obrnila. V vhodni dvorani sva se dobila s prijateljema, ki sta poročala stvari, ki jih vsak jamar samo sanja. V spomin so se mi vtisnile besede Mitje, ki je vzhičeno, a istočasno hladen kot špricar dejal: »Brezno brez dna, skala pade sto in več metrov!«\n\n![Čudoviti mali detajli.](https://jknm-novice.s3.eu-central-003.backblazeb2.com/artemida-02-12-2024/3.jpg)\n\n![Prelom je kar razgiban, na kar kaže tudi ta vmesna stopnja.](https://jknm-novice.s3.eu-central-003.backblazeb2.com/artemida-02-12-2024/4.jpg)\n\nNaslednja akcija je bila vseklubska. Starejši člani, mlajši člani, bivši člani, vsega po malem. Ekipa je bila res številčna, zato je bila previdnost na prvem mestu. Nekateri so dosegli svoje osebne globinske rekorde, spet drugi preprosto uživali v nedrjih nove lepotice. Z globino se je redčila tudi številčnost, tako da smo dno po nekaj debelih urah dosegli Anže, Klemen in Srečko. Globina 170 m. Spodaj pa mešani občutki. Jama gre sicer še naprej, a je nadaljevanje v obliki ozkega in dokaj nizkega meandra, v katerega se zliva vsa voda iz celotne jame. In te je bilo takrat precej. Treba bo torej počakati na bolj suho obdobje in se odločiti kako naprej. Do takrat pa pregledati še nekaj vprašajev, ki so ostali.\n\n![Mlajši se učijo, izkušenejši predajajo znanje. Vsi pa uživamo v odkrivanju neraziskanih delov nove jame.](https://jknm-novice.s3.eu-central-003.backblazeb2.com/artemida-02-12-2024/5.jpg)\n\n![Plezanje iz ogromne dvorane ...](https://jknm-novice.s3.eu-central-003.backblazeb2.com/artemida-02-12-2024/6.jpg)\n\n![... v prostor s konkretno višino in globokim nadaljevanjem.](https://jknm-novice.s3.eu-central-003.backblazeb2.com/artemida-02-12-2024/7.jpg)\n\n![Razpoke so dovolj široke za raziskovanje.](https://jknm-novice.s3.eu-central-003.backblazeb2.com/artemida-02-12-2024/8.jpg)\n\n![Ko se bližamo -170 m, se tudi prostor razširi.](https://jknm-novice.s3.eu-central-003.backblazeb2.com/artemida-02-12-2024/9.jpg)\n\nV naslednjih dnevih in tednih je bila jama v celoti pregledana in vse poti so pripeljale do istega cilja – meandra. Kaj se skriva za meandrom lahko samo ugibamo, vsekakor pa mora vsa ta količina vode nekam iti. Jama torej čaka in upanje, kot pravijo, umira zadnje.\n\n![Vešč merilec jame sproti prenaša podatke in jih po prihodu iz jame hitro uredi v 3D načrt. Klemen je mojster.](https://jknm-novice.s3.eu-central-003.backblazeb2.com/artemida-02-12-2024/10.jpg)\n\n![Pozorno oko opazi dve najbolj uporabni dolenjski jamarski obuvali. Na zdravje in srečno.](https://jknm-novice.s3.eu-central-003.backblazeb2.com/artemida-02-12-2024/11.jpg)\n\n![Načrt: Klemen Mihalič](https://jknm-novice.s3.eu-central-003.backblazeb2.com/artemida-02-12-2024/artemida.png)"
  },
  {
    "id": 311,
    "markdown": "# Čaganka - dol in nazaj v očeh biologa\n\nDa ne bi zamudil, sem 24.\njunija na bencinsko črpalko pri Dolenjskih Toplicah prispel kar 45 minut\nprezgodaj, si kupil nekaj za brati in zmrzoval ob pitju jutranje kave. V\ntrenutku, ko se je čakanje začelo spreminjati v dolgočasenje, je k meni\npristopil neznanec z iztegnjeno roko: »Teo, a prideš za tole mizo, več nas bo?«\nBila sta Klemen in Šini, katerega ime ob rokovanju sem takoj prepoznal in mu\nodgovoril: »Poznam te z epohalnega posnetka – Šinijeve luknjice«. Nekaj je\npotarnal o tem, kako posnetek meče slabo luč na njegovo ime, nato pa je tema\nprešla na vprašanje, zakaj sem se odločil za spust v Čaganko. Pogovor je\nnanesel na »lublanske srajce«, antagonizem glavnega in ostalih mest, a sta ga\nprekinila Jernej in Anže, saj je bil čas za odhod v Čagankin tabor. Deževalo je\nkot iz škafa, tako da smo se hitro in brez obotavljanja odpravili v jamo. Nekaj\nbrezen, nekaj besed o jamskih živalih ter endemitih Dinarskega krasa in že smo\nbili 240 m globoko pod površjem. Tu smo se razdelili v dve skupini, plezalsko –\nAnže in Klemen sta imela namen plezati v kamin »Game Over« ter fotografsko –\nJernej, Šini in jaz. Slednja je imela nalogo prečiti ožino in raziskati končni\nmeander na samem dnu jame. Da ne bi zadrževal skupine, sem sklenil, da bom\nživali iskal in pobiral na poti nazaj na površje, ko bo vse potekalo malo\npočasneje. Fantje so me opozorili, da je jama polna drobnovratnikov, a se je že\nna naslednjem pritrdišču izkazalo, da je jama polna drobnovratniku zelo\npodobnih in sorodnih hroščev iz rodu Parapropus.\nV Akustični dvorani smo poleg teh hroščev našli tudi prave drobnovratnike (latinsko ime <i>Leptodirus hochenwartii</i>) ali »debeloguznike«, kot bi jim lahko\nrekli. Kljub podobnostim med obema vrstama hroščev pa so drobnovratniki precej\nvečji in imajo širši zadek kot njihovi v jami številčnejši sorodniki.\n\nKončni del jame smo »slikali«\ndvanajstkrat. Na žalost, tokrat slike niso dobro uspele, kar se bo gotovo\npopravilo ob naslednjih obiskih. Čas priprav na »slikanje« sem izkoristil za\niskanje živali, ki prebivajo v jami. Na sigi meandra sem našel nekaj drobnih\nskakačev (Collembola), preprostih, žuželkam sorodnih živalic, ter par jamskih\ndvojnonog ali kačic (Diplopoda) iz rodu Brachydesmus.\nTe se prehranjujejo na trhlih, razpadajočih ali gnilih organskih ostankih. Tudi\ntokrat niso razočarale – bile so namreč na amorfni snovi, za katero je Šini\nrazložil, da gre najverjetneje za ostanke WC-ja naših predhodnikov. Fanta sta\nveliko spraševala o življenju v jamah, kar me je izjemno veselilo. Ni vse\nzačelo in končalo na standardnem vprašanju »Ej, a se te rake da pripravit na\nbuzaro?«\n\n![Dve vrsti rakcev iz rodu Niphargus.](https://jknm-novice.s3.eu-central-003.backblazeb2.com/caganka-dol-in-nazaj-v-oceh-biologa-11-07-2013/2_vrsti_iz_rodu_niphargus_01.jpg)\n\nPot ven je bila dolga in\nnaporna. Prasico sem dobil za nosit, ker sem po Šinijevi presoji, »mlad in\nneumen«, prasica pa je, tako kot vedno, opravičila svoje ime. Zataknila se je\npovsod – tam, kjer je treba, še raje pa tam, kjer tega ni bilo treba. Začetne\ndele smo plezali skupaj, pri čemer sem užival v zvokih jugoslovanskega Novega\nvala 80', ki je prihajal s Šinijevega telefona. Kasneje smo se ločili – Jernej je\nvodil, Šini pa je zadaj poslušal muziko in vsake toliko glasno zavpil, da smo\nvsi vedeli, za kakšno zverino gre. Težko sem dočakal malico v bivaku, kjer sem\nna poti dol pustil vse stvari. Ne pojedel, požrl sem vse, kar sem imel s seboj,\npot pa se mi je zlival čez lice. Sproti sem opazoval, če bi slučajno kje opazil\npremikanje jamskih živali. Hitro sem našel slepe pajke rodu Stalita, nekaj rakov enakonožcev rodu <i>Titanethes </i>ter dvorepko (<i>Diplura</i>), ki je\nšvigala čez podorne kamne. O netopirjih, ki sta jih Jernej in Klemen s ponosom\nomenjala na vhodu v jamo, ni bilo ne duha ne sluha. A to je za ta čas\npričakovano, saj je jama prezimovališče, o tem, da so netopirji pozimi\nprisotni, so pričali ostanki netopirskega gvana.\n\nVzpon v »Sedemdesetmetrci« je\nbil zame izredno fascinanten. Že na spodnjem, krajšem delu vrvi, sem ob\nžimarjenju preštel 37 hroščev Parapropus-ov\nna pičlih 25 m dolžine. Takšne gostote jamskih hroščev se ne vidi pogosto,\nsploh če upoštevam, da sem lahko dobro videl le meter levo ali desno od vrvi.\nLužice pod velikimi brezni so polne drobnih rakov, slepih postranic rodu Niphargus. Vse kar je treba narediti, da\nbi jih opazili, je posvetiti z lučjo in opazovati, kdaj bodo pričeli bežati\npred svetlobo. V Čaganki gre najverjetneje za vrsto <i>Niphargus novomestanus</i> (ime je bilo članom ekipe blazno všeč – le\nzakaj?), a bo treba določitev vrste preveriti z natančnim pregledom pod lupo,\nsaj so si nekatere vrste na videz precej podobne. Pod enimbreznom je na gladini\nluže plulo zame največje presenečenje v jami - komaj nekaj milimetrov velik\npajkovec iz rodu Eukoenenia. Kot že\nime pove, je sorodnik pajkov, pršic, paščipalcev, a ima na zadku televizijski\nanteni podobno strukturo, ki je bila iztegnjena v zrak, ko je dirjala po\npovršini luže. Še nedavno so bile te živali smatrane za zelo redke, zaradi\nsvoje velikosti pa so zlahka spregledane. V zadnjih letih se število najdb teh\nživali povečuje, predvsem zahvaljujoč najdbam podobnim tej - na površini luže.\nŠe vedno ni jasno, zakaj prihajajo na luže, a zelo verjetno je, da prihajajo\ntja lovit še manjše živali. Na predzadnjem pritrdišču sem opazil jamskega\npaščipalca iz rodu Neobisium, za\nkatere je že ob spustu Jernej povedal, da prebivajo v jami. Če boste šli\nraziskovat globine Čaganke, si lahko v luži pod prvim breznom ogledate tudi\nokostje netopirja – malega podkovnjaka. Trenutno se še ne vidi veliko kosti, a\nko bo truplo razpadlo, bo ostal lep skelet.\n\n![Drobnovratniku zelo\npodoben in soroden hrošč iz rodu Parapropus.](https://jknm-novice.s3.eu-central-003.backblazeb2.com/caganka-dol-in-nazaj-v-oceh-biologa-11-07-2013/foto_parapropus_01.jpg)\n\n![Komaj nekaj milimetrov velik\npajkovec iz rodu Eukoenenia.](https://jknm-novice.s3.eu-central-003.backblazeb2.com/caganka-dol-in-nazaj-v-oceh-biologa-11-07-2013/foto_eukoenenia_01.jpg)\n\nOb izhodu iz jame me je čakalo\nnekaj presenečenj. Prvo je bilo, da je bila ura že pol enih zjutraj, drugo,\nvečje in zelo prijetno presenečenje, pa je bil roštilj, ki sta ga pripravila\nAnže in Klemen. Zaradi nesodelujočega vrtalnika sta se že ob pol petih popoldne\nznašla na površju, nakar sta se odpravila v Črnomelj po nakupih in pripravila\nizvrstno pojedino za svoje jamarske tovariše. Beseda je dala besedo, modrovanja\nje bilo veliko, a ura je tekla in prišel je čas za odhod. Pot do Ljubljane sem\nsi krajšal z mislijo o povratku, če ne prej, ko Čaganka dobi svoj zaključek v\nizviru Dobličice.\n\nNa akciji smo sodelovali:\nKlemen Mihalič, Damijan Šinigoj, Jernej Tramte, Anže Tomšič (vsi JKNM) in Teo\nDelić (DZRJ Ljubljana).\n\n*****<br>Teo je zaposlen kot mladi raziskovalec na oddelku za biologijo\n              Univerze v Ljubljani in se ukvarja z raziskavami\n              sorodstvenih odnosov in ekologije slepih postranic rodu\n              Niphargus."
  },
  {
    "id": 330,
    "markdown": "# Čaganka - ali je res blatna?\n\nPetega decembra smo se na tlako na trenutno dno Čaganke odpravila Anži in Šini z gostoma Matjažem in Maksom (več o tem <a href=\"http://www.sinigoj.si/2013/12/domac-teren/\" target=\"_blank\">za klikom</a>). O dogodku je mladi jamar Maks Petrič (Šaleški jamarski klub »Podlasica«, Topolšica) vtise strnil v pesniški obliki:\n\nOd kolegice dobil sem knjigo, <br>notri zgodbe dolenjskih jamarjev,<br>ki neutrudno ustvarjajo zgodovino.<br>Med poglavji Čaganka mesto ima,<br>najgloblja je in najblatnejša.<br>V tistih krajih je najdaljša<br>in še se jo raziskuje.<br>Takoj sem obrnil se na Matjaža,<br>jamarski je univerzalni ključ,<br>vsem klubom je v pomoč.\n\n![Prvič: Čaganka sploh ni blatna ...](https://jknm-novice.s3.eu-central-003.backblazeb2.com/caganka-ali-je-res-blatna-13-12-2013/pc050809_s.jpg)\n\nNi minilo nekaj dni,<br>že je piskalo sporočilo,<br>da bo kmalu dobra akcija.<br>Takoj preložil sem vse svoje delo,<br>vmes sem se še v Ljubljani izgubil,<br>ponesreč na Vrhniko zavil.<br>Še sreča, da je Matjaž trdoživ,<br>lahko bi bil od mraza hin!<br>Ko prišli smo blizu,<br>mi je kolovoz dal znak,<br>da je že zunaj blata za izvoz!<br>Nedolžno tam je stala koča,<br>prelepi jamarski novi apartma.<br>Vprašal sem, zakaj toliko desk,<br>ali bo slučajno elektrarno kap.<br>Vsi pogledali so tako kot krap:<br>Ej, tu se je treba medvedov bat!\n\n![Drugič: Čaganka sploh ni blatna ...](https://jknm-novice.s3.eu-central-003.backblazeb2.com/caganka-ali-je-res-blatna-13-12-2013/pc050812_s.jpg)\n\nZgodaj zjutraj skočili smo v jamo<br>in kmalu verjel sem v njihove zgodbe,<br>saj vsak meter naprej<br>je bilo več blata kot prej!<br>Oči zagledale so prečudovito dvorano,<br>kjer ležijo veliki mrtvi kamni,<br>v kotu pa njihovo gnezdo.<br>Malo se počije in se o zvezdah govori,<br>ker pot se tu ne konča.<br>Je zato Šini odmaknil kamna dva,<br>pokažejo se novi blatni rovi.<br>Notri skačeš ko junak,<br>jama gre še v ožine,<br>a čas imel je svojo brzino,<br>zato odšla sva na površino.\n\n![Tretjič: Čaganka sploh ni blatna ...](https://jknm-novice.s3.eu-central-003.backblazeb2.com/caganka-ali-je-res-blatna-13-12-2013/pc050823.jpg)\n\nNa poti ven se je pokazalo,<br>kje je jamar doma,<br>vse se je mazalo,<br>nikamor se ni dalo!<br>Prej namolzel bi suho kravo<br>ko ta usrani bi štrik,<br>da ne bi izpadel taki freak,<br>sem rekel, da šparam se za šiht!<br>Že vsak moj premik<br>zdel se mi je velik podvig,<br>Šini veliko se je smejal,<br>saj navajen je takih pogojev.<br>Prišla sva počasi ven,<br>se je že stemnilo.<br>Oprema na polno usrana,<br>sam to ni važno, če jama je krasna.<br>Potem hitro na cestoin čez Kočevje sem drvel,<br>ker se mi je šiht že začel.\n\n![Četrtič: Čaganka sploh ni blatna ...](https://jknm-novice.s3.eu-central-003.backblazeb2.com/caganka-ali-je-res-blatna-13-12-2013/pc050824_s.jpg)\n\nSte opazili, da Čaganka sploh ni blatna?\n\nNa akciji smo sodelovali Anže Tomšič, Matjaž Božič, Maks Petrič in Damijan Šinigoj."
  },
  {
    "id": 421,
    "markdown": "# Čaganka - Južni rov in tlaka na dnu\n\nPozornemu bralcu klubskih novic ne uide pomembna informacija\no intenziteti raziskovanj Čaganke, ki smo jim priča v zadnjem obdobju. Akcije\nse vrstijo skorajda tedensko, kar gre zahvala predvsem posameznikom, ki so se odzvali\nklicu Čaganke in pa nenazadnje zadnjim prebojem, ki so se pompozno zgodili v\nJužnem rovu (JR). Le ta je bil v kratkem obdobju podaljšan preko 300 metrov.\nMatematika na palec pokaže, da je Južnega rova do sedaj znanega preko 650\nmetrov. Nikakor pa ne gre zanemariti truda in dosežkom na dnu ter v Kalahariju.\n\n![Gasilska tapravih jamarjev.](https://jknm-novice.s3.eu-central-003.backblazeb2.com/caganka-juzni-rov-in-tlaka-na-dnu-11-05-2016/slika_1_tapravi_jamarji.jpg)\n\nV soboto (en teden po novem preboju v JR) nas je pet\ntapravih jamarjev odločenih, da vložimo vse svoje znanje v nova raziskovanja\nJužnega rova kakor tudi dna. Po obvezni gasilski oddrvimo vsak svojemu cilju.\n\n### <b>Južni rov Čaganke</b>\n\nVsi trije udeleženci smo bili prvopristopniki novih\ndelov, neznanka za nas je bila samo tema za Inverzno dvorano, ki pa so jo pred\nnami že (delno) raziskali Šini, Urbi (JKK) in Jure (JKB). Po spustu v njo se\nkaj dosti v delih, kjer so že hodile jamarske noge, nismo mudili - hiteli smo\nproti breznu, kjer so se ustavili predhodniki.\n\n![Tomaž nad prehodom Krvavi kamen.](https://jknm-novice.s3.eu-central-003.backblazeb2.com/caganka-juzni-rov-in-tlaka-na-dnu-11-05-2016/slika_2_tomaz_nad_prehodom_krvavi_kamen.jpg)\n\nPred nami prečudovito brezno, ki je kapniško zelo okrašeno -\npo mnenju predhodnikov najlepši del Čaganke in povrhu še pršenje vode. Sledilo\nje opremljanje, spust skozi pršenje vode in po dobrih osmih metrih dno, manjše\njezero, v katerega voda ponika. Okrog in okrog kapniško okrasje, kopa, zavese, …,\nin že se začne pregledovanje prepredenih pasaž.\n\nSledijo tenstanja skozi ozke prehode, zajemanje blata,\nsledenju vode, skratka iskanje nadaljevanja, kot se za taprave jamarje spodobi.\nTako smo po urnem raziskovanju in po dogovoru, da se v zasigane dele za enkrat\nne spuščamo, našli dve možni nadaljevanji, katera pa bo treba razširiti. K\nsreči smo prinesli s seboj macolo. Po malici smo se lotili (Andrej se je lotil)\nlevega kraka, ki pa se je na koncu izkazal kot bay pass, ki nas je pripeljal\nnad dvorano, kjer smo malo preje malicali.\n\n![Detajl iz Okrasne dvorane.](https://jknm-novice.s3.eu-central-003.backblazeb2.com/caganka-juzni-rov-in-tlaka-na-dnu-11-05-2016/slika_3_detajl_iz_okrasne_dvorane.jpg)\n\nDesni krak, perspektiven, čutil se je prepih, teren se je\nponovno dvigoval, zadaj tema, se je pa na koncu izkazal kot&nbsp; pretrd oreh za nas. Ne samo, da si ležal v\nmivki, ta je padala tudi po tebi, pa še kakšno večje kamenje se je našlo vmes.\nJe že spominjalo na Krvavi kamen II. Po uri garanja, mi je čez odprtino uspelo\nspravit desno roko, glavo in pa četrtino leve rame. Kljub spodbudam, ki jih\njamarji uporabljamo pri premagovanju ožin, tokrat ni šlo. Ampak užaljenosti ni\nbilo, bila je samo obljuba - naslednjič pride z mano Hilti in njegova druščina.\n\nNekako je bilo to za ta dan dovolj. Južni rov smo poglobili\nza 10 metrov, podaljšali pa za 20. Odločili smo se za povratek, vmes snemali še\nfilm, Tomaž pa je skakal še malo pod podorne kamne, kot da je lovil žarek\nupanja (beri nadaljevanja), ki pa sem ga našel v dvorani Stonehenge, tema,\nprepih, višja etaža, nikoli se ne ve.\n\nGlede na aktivnosti, ki bodo sledile v bodoče in bodo\npotrebovale več opreme za širjenje in s tem večje in debelejše transportke, smo\nse pri povratku odločili, da ožine premagujemo s kompletnimi pasovi. Nekih\nvečjih težav nismo imeli, bo pa potrebno eno od akcij usmeriti na širjenje ožin\npred prehodom Ura in pol ter odmiku kamenja iz prehoda. Po dobrih enajstih urah\nsmo doživeli še rahlo grmenje in kar spada zraven.\n\n![Ekipa Južnega rova.](https://jknm-novice.s3.eu-central-003.backblazeb2.com/caganka-juzni-rov-in-tlaka-na-dnu-11-05-2016/slika_4_ekipa_juznega_rova.jpg)\n\nV Južnem rovu smo bili: Tomaž Hrovat (JKK), Andrej Gašperič\nin <b>Jože Tomšič</b>.\n\n### <b>Črtica o jamarski tlaki na dnu</b>\n\nZrl sem skozi majhno\nodprtino v kamnini, za katero je bilo čutiti praznino prostora. Z Anžetom sva\nse spogledala. Oba sva razmišljala samo o eni stvari. Večkrat sva že sanjala o\nkilometrih rovov podzemne reke, ki se odpirajo nekje na dnu Čaganke. Do tam\nvodi samo ena pot. Slediti je treba vodi, ki je skozi tisočletja v kamnino\nizdolbla pot, ki naju bo enkrat pripeljala do tako želenega cilja. Ne štejem\nveč, koliko ur sva že preživela na tem kraju. Ne razmišljam o tem, kaj naju\nvleče, da v težaških razmerah opravljava tlako, ki jo na površju tudi proti\nplačilu ne bi opravljala. Žene naju tista raziskovalna iskrica. Kaj je na drugi\nstrani? Ali je že napočil tisti čas, da naju jama spusti v svoja nedrja? Ali bo\nves trud poplačan?\n\n![Klemen na tlaki v meandru.](https://jknm-novice.s3.eu-central-003.backblazeb2.com/caganka-juzni-rov-in-tlaka-na-dnu-11-05-2016/slika_5_klemen_na_tlaki_v_meandru.jpg)\n\nV roki stiskam težko kladivo. Zavihtim ga nad glavo in udarim po skali.\nKamnina, razpokana od nešteto udarcev, končno popusti. Od stene se odlušči\nvelika skala, ki izgine v prazen prostor. Zadrživa dih in poslušava zvok\npadajočih kamnov v globini. Pok, ki mu sledi mogočen odmev, nama daje slutiti,\nda je skala padla na dno nekakšne dvorane. Strmiva v luknjo, široko ravno\ndovolj, da se skoznjo stlači človeško telo. Napoči trenutek odločitve. Spustim\nse na dno krajše stopnje in pristanem na kupu narušenega kamenja. Anžetu\nsporočim, da se mi lahko pridruži. Počakam ga, da spleza za mano. Z njim,\njamskim tovarišem, si želim deliti navdušenje ob odkrivanju novega, nepoznanega\nsveta. Stojiva v manjši dvorani, ki jo je izdolbel meandrasti tok vode. Ozirava\nse po dvorani za možnim nadaljevanjem. V kotu opaziva ovinek, kamor se steka\npodzemni potoček. Nestrpno se približava ovinku in zazreva v pričakovano\nnadaljevanje. Spogledava se. V glavah obema roji samo ena misel: »Klinc, še\nbomo hodili nabijat ta meander ...«\n\n![Zaslužen počitek v spodnjem bivaku.](https://jknm-novice.s3.eu-central-003.backblazeb2.com/caganka-juzni-rov-in-tlaka-na-dnu-11-05-2016/slika_6_zasluzen_pocitek_v_spodnjem_bivaku.jpg)\n\nČrtico doživela:\nAnže Tomšič in <b>Klemen Mihalič</b>.\n\n<b><br></b>\n\n### Video\n\n<video align=\"center\" src=\"https://www.youtube.com/embed/3WkyBDDZM3A\" width=\"80%\" isUpload=\"true\" />\n\n<video align=\"center\" src=\"https://www.youtube.com/embed/y6v2UCqBFUo\" width=\"80%\" isUpload=\"true\" />\n\nPojasnilo: Anže in Klemen sta z dna Čaganke prilezla\nokoli druge ure zjutraj, njun čas povratka se je ponovno gibal okoli treh ur.\nPo neuradnih informacijah sta jamo podaljšala za 5 metrov, poglobila pa za 6,\nkar pomeni, da je globina 470 metrov presežena. Čestitke."
  },
  {
    "id": 470,
    "markdown": "# Cvingerska jama - čiščenje [3]\n\nPo zaključenem lanskoletnem čiščenju Cvingerske jame v\n  <a href=\"/novica?id=428\" target=\"_blank\">juliju</a>\n  in\n  <a href=\"/novica?id=436\" target=\"_blank\">septembru </a>smo na dnu odkopa naleteli na odprtino. Že lani nas je med podornimi\n  bloki pripeljala v predele, ki se nahajajo pod t. i. čepom –\n  nekaj metrov debelo gmoto zemljine in kamenja, ki smo ga med prodiranjem proti\n  dnu zaobšli. Ježki na jamski steni so bili tudi tokrat zanesljiv\n  znak, da se jama nadaljuje in da je spodaj spodoben jamski prostor. Ampak\n  pojdimo po vrsti …\n\nPriprave na tretje zaporedno dvigovanje nasutega materiala sva letos\n  začela podpisani in vodja cvingerskih raziskav Matija\n  Črešnar. V petek popoldan sva najprej očistila okolico in\n  vhod v jamo (robidovje, bršljan in koprive), nato pa sva še\n  pregledala jamske stene in jih olajšala za nekaj kamnov in\n  kamenčkov, ki so pretili, da bi brez povabila padli na jamarje. Na dnu\n  jame sva na arheološki način očistila profile ter stanje\n  dokumentirala s serijo fotografij.\n\n![Matija med arheološkim čiščenjem dna vhodnega\n    brezna. Foto Marko Pršina.](https://jknm-novice.s3.eu-central-003.backblazeb2.com/cvingerska-jama-ciscenje-3-25-08-2017/1.jpg)\n\nNad nama so Zdravko, Črt in Andrej H. po že ustaljeni metodi\n  napeljali jeklenico, montirali servisiran (stikalo) vitel, nalili gorivo v\n  »dedijev« generator ter opravili še kup drobnih opravil.\n  Testni dvig soda je uspel, za kaj več nas je pa že dohitela\n  noč. Zvezda dneva, bolje rečeno kar celega vikenda, je bil\n  »dedijev« Land Rover, ki nam je z Zdravkovo pomočjo vse tri\n  dni zagotavljal relativno udoben prevoz oseb in dostavo opreme.\n\n![Land Rover je na mesto nas na hrib \"znosil\" vso opremo. Foto Miha\n    Rukše.](https://jknm-novice.s3.eu-central-003.backblazeb2.com/cvingerska-jama-ciscenje-3-25-08-2017/2.jpg)\n\nJamarski naval se je začel v soboto, 19. avgusta 2017, ko so se nam\n  pridružili še Martin, Miha, Borivoj, Zvonka in Andrej J. Po\n  kakšni uri, ki je minila v nenehnem iskanju izboljšav dvigovalnega\n  sistema, smo nato brez predaha dvigovali in na zunanjo deponijo odlagali\n  jamsko nasutje. Sprva smo dvignili nekaj obilnih skal, pri čemer je\n  odločilno pomagala Jakličeva gozdarska veriga, nato pa je\n  šlo bolj ali manj v umirjenem tempu vse do zasluženih\n  sendvičev. Dopoldanska izmena je čistila predvsem dno in nasutje\n  okoli ogromne zagozdene skale, Andrej H. pa je vztrajno praznil in poglabljal\n  Meniški jašek na zahodni strani jamskega prostora. Popoldanci pa\n  smo delo nadaljevali v omenjenem jašku ter ga prebili in vzorno\n  očistili, tako da je sedaj spodobno prehoden. Pod čepom pa smo se\n  nato lotili še odkopavanja severnega vhoda skozi stensko okno, ki smo ga\n  odkrili lani. Vse bi bilo OK, če ne bi bilo treba ves odkopan material v\n  vedrih skozi podor znositi do sodov in naprej ven na deponijo. Slednje nam je\n  pobralo skoraj tri ure časa, vendar sva z Miho za prehod v nove dele\n  naredila udobno širok prehod. Medtem je Zdravko s terencem skočil\n  po kosilo. Razumljivo, da se po zaužitem obroku na delovno mesto ni\n  nihče več vrnil. Matija, ki je zunaj pregledoval izvlečen\n  material, z arheološkega gledišča ni imel spodbudnih novic\n  – drobne najdbe so recentne in še zdaleč ne prazgodovinske.\n  Po razpravi smo se zato odločili, da preostanek čepa v jami\n  pustimo na miru, saj ga lahko zaobidemo po dveh poteh. Ekipa se je zato proti\n  večeru lotila podiranja žičnice in vsega ostalega in v slabi\n  uri smo Cvinger z mešanimi občutki prepustili poletni noči.\n  V jamo pa je skozi razširjene odprtine že priletel prvi netopir\n  …\n\n![Martin se je v jamskih okoliščinah hitro znašel. Foto\n    Marko Pršina.](https://jknm-novice.s3.eu-central-003.backblazeb2.com/cvingerska-jama-ciscenje-3-25-08-2017/3a.jpg)\n\n![Zvonka in Miha pred spustom v novoodkrite dele. Foto Marko Pršina.](https://jknm-novice.s3.eu-central-003.backblazeb2.com/cvingerska-jama-ciscenje-3-25-08-2017/4a.jpg)\n\n![Sod za sodom in deponija se veča. Foto Miha Rukše.](https://jknm-novice.s3.eu-central-003.backblazeb2.com/cvingerska-jama-ciscenje-3-25-08-2017/9.jpg)\n\n![Sobotna ekipa po končani akciji. Foto Miha Rukše.](https://jknm-novice.s3.eu-central-003.backblazeb2.com/cvingerska-jama-ciscenje-3-25-08-2017/8.jpg)\n\nZanimivo, ampak v nedeljo popoldan nas je, tako kot tudi že\n  prejšnji dan, Miha s svojo terensko Dacio pripeljal kakšen meter\n  do jamskega vhoda. Če bi šel bližje, bi že lahko\n  postalo nevarno ;-) Zanimivo, ampak pred jamo smo se znašli sami\n  »old boysi«, torej tisti, ki imamo v klubu staža 30 in\n  več let. Andrej je na spremljanje akcije povabil še Roka\n  Bička, priznanega filmskega režiserja, sicer pa bližnjega\n  Menišana. Prav Rok in njegova mladostniška kompanija je bil tisti,\n  ki je na zahodnem delu jame začel kopati v ozko brezno, ki smo ga njim v\n  čast poimenovali Meniški jašek. Miha nas je nato rutinirano\n  popeljal skozi stensko okno naprej v globino. Najprej nekaj metrov brezna,\n  nato široka in 3 m globoka korozijska razpoka v desno. Na levi pa nova\n  ožina, prebitje, spust nekaj metrov nižje in spet nova\n  ožina. Ker znamo metati kamen tudi tako, da med letom zavije v levo (po\n  nogometno je to felš), smo ugotovili, da se za ožino jama še\n  nadaljuje. Ampak to bo za naslednjo akcijo … Stene v tem nadaljevalnem\n  delu so korozijsko zelo obdelane, po tleh je mešanica ostrih skal in\n  ilovice, pogled proti stropu pa je ponudil presenečenje. Iz spodnje\n  dvorane, tam nekje na ocenjeni globini 25 m, se je skozi Meniški\n  jašek videl odsev dnevne svetlobe v vhodni dvorani. Če bi bil\n  prehod dovolj širok, bi se lahko v dvorano na dnu spustili kar tam\n  skozi. Bomo videli, kako se bomo odločili v nadaljevanju.\n\n![Miha v ozkem prehodu v zadnjo dvorano. Foto Marko Pršina.](https://jknm-novice.s3.eu-central-003.backblazeb2.com/cvingerska-jama-ciscenje-3-25-08-2017/6a.jpg)\n\n![Trije od petih \"old boysov\" na dnu. Foto Marko Pršina.](https://jknm-novice.s3.eu-central-003.backblazeb2.com/cvingerska-jama-ciscenje-3-25-08-2017/7.jpg)\n\n![Borivoj že riše nov načrt jame. Foto Miha Rukše.](https://jknm-novice.s3.eu-central-003.backblazeb2.com/cvingerska-jama-ciscenje-3-25-08-2017/5.jpg)\n\n<video align=\"center\" src=\"https://www.youtube.com/embed/3XKZwr1BC74\" width=\"80%\" isUpload=\"true\" />\n\nKakšen bi bil (delni) epilog naše cvingerske zgodbe? V\n  arheološkem pogledu (zaenkrat) jama gotovo ni izpolnila\n  pričakovanj. Najdbe iz nje ne kažejo na to, da bi bila jama v\n  prazgodovinskem času v kakršnikoli rabi. Zato se na tem mestu\n  že lahko vprašamo: ali je bila jama v času mlajšega\n  halštata sploh odprta ali pa se je jamski strop odprl šele potem,\n  ko so prazgodovinski prebivalci cvingersko naselbino že zapustili. In\n  še: Kdaj in kdo je v jamo nametal toliko sekundarnega materiala? Na to\n  vprašanje smo imeli udeleženci toliko mnenj in razlag, da je\n  nesmisel, da jih tukaj navajamo. Zgodbo očitno počasi peljemo\n  proti koncu, le da tega, kje je konec, še ne vemo. Ko pridemo do tja,\n  vas bomo z našo novo novičko pravočasno obvestili.\n\nPrvo epizodo druge sezone cvingerske serije, ki jo predvajamo na jamarskem\n  kanalu, smo za vas pripravili: Matija in Svit Črešnar, Zdravko\n  Bučar, Črt Bučar, Andrej Hudoklin, Martin Pungerčar,\n  Miha Rukše, Borivoj Ladišić, Zvonka Janežič,\n  Andrej Jaklič, Rok Biček in Marko Pršina.\n\n<a href=\"/novica?id=478\" target=\"_blank\">Zaključek cvingerskih raziskovanj.</a>"
  },
  {
    "id": 495,
    "markdown": "# Cink križ - ožina še čaka\n\nNovopečeni klubski jamarski pripravniki smo se z inštruktorjema Šinijem in Tomažem G. kar med tednom po težko pričakovanem koncu delavnika odpravili v jamo Cink križ. Opremljeni s snikersi smo se podali v gozd, kjer je Tomaž Ž. zaradi slabega vremena pripravil prijeten bivak. Po opremljanju jame, ki jo je tokrat korektno izvedel Tomaž G., smo se pogumno podali v spust. V primerjavi s Čaganko je bila jama zelo mokra (deževalo je), a čista. Spust v sto metrov globoko vhodno brezno nam je dal občutek, da njegovo dno dosežeš precej hitro.\n\n![Mitja v nadaljevanju.](https://jknm-novice.s3.eu-central-003.backblazeb2.com/cink-kriz-ozina-se-caka-29-06-2018/1.jpg)\n\n![Veselo in ponosno snidenju na dnu vhodnega brezna.](https://jknm-novice.s3.eu-central-003.backblazeb2.com/cink-kriz-ozina-se-caka-29-06-2018/2.jpg)\n\n![Laura v nadaljevanju.](https://jknm-novice.s3.eu-central-003.backblazeb2.com/cink-kriz-ozina-se-caka-29-06-2018/3.jpg)\n\nOb pristanku na dnu sem najprej zagledala povsem blatnega Mitjo. Nisem si upala vprašat, kaj se mu je zgodilo. Nato je na dno prispel še Tomaž Ž. in seveda smo si slavnostno segli v roke. Naše slavje je kmalu prekinil Šini in še nama pokazal ozek rov nadaljevanja, Mitjina blatna obleka je torej dobila pojasnilo. V ozko nadaljevanje sva se morala zariniti še s Tomažem in upam si trditi, da je bila ožina obema prav všeč. Kmalu je sledilo še naporno vzpenjanje navzgor in še nekoliko bolj naporno prečkanje Tomaža G., ki se je spustil še enkrat (haha). Na vrhu je Šini že vestno kuril, sledila je peka klobas ter prijetno druženje vse do enajste ure. Smo tisti, ki smo morali naslednji dan spet v službo, skorajda pozabili na naslednjednevne obveznosti …\n\n![Tomaž Ž. v nadaljevanju.](https://jknm-novice.s3.eu-central-003.backblazeb2.com/cink-kriz-ozina-se-caka-29-06-2018/4.jpg)\n\n![Laura skuhana zunaj.](https://jknm-novice.s3.eu-central-003.backblazeb2.com/cink-kriz-ozina-se-caka-29-06-2018/5.jpg)\n\n![Mitja malo manj skuhan zunaj.](https://jknm-novice.s3.eu-central-003.backblazeb2.com/cink-kriz-ozina-se-caka-29-06-2018/6.jpg)\n\n![Vsi ponosni nad doseženo globino.](https://jknm-novice.s3.eu-central-003.backblazeb2.com/cink-kriz-ozina-se-caka-29-06-2018/7.jpg)\n\n![Zaključek pa kakopak s klobasami, klasika.](https://jknm-novice.s3.eu-central-003.backblazeb2.com/cink-kriz-ozina-se-caka-29-06-2018/8.jpg)\n\nKot zanimivost moram povedati, da naj bi naš tabor opazovale tudi različne živali, a več o tem ve samo Šini.\n\nŠe zaključna misel. Vsi prisotni (tudi Primož, ki se te akcije žal ni utegnil udeležiti) si želimo še več podobnih spustov v jame in ne skrbite, očitno nas bo pri vsaki ekspediciji spremljal Mitjin čarobni napoj s čilijem.\n\nFoto Damijan Šinigoj"
  },
  {
    "id": 336,
    "markdown": "# Kotarjeva prepadna ali po sigi navzgor\n\nŽe od prvega obiska Kotarjeve prepadne pri Stranski vasi sem vedno\n  gledal navzgor proti podestu v lepo zasigani dvorani in vedno je ostajala tiha\n  želja za tja gor. Pa sva z Miho januarja 2013 naredila prve metre\n  kaminskega plezanja oz. bolje rečeno \"vrtanja\". Slabo\n  opremljena sva začela plezati navzgor, pa ni nikakor steklo, zato sem\n  malce obupal.\n\n![Cilje je v zgornjem desnem kotu fotografije.](https://jknm-novice.s3.eu-central-003.backblazeb2.com/kotarjeva-prepadna-ali-po-sigi-navzgor-18-01-2014/dsc00004.jpg)\n\n![Sigasto okrasje.](https://jknm-novice.s3.eu-central-003.backblazeb2.com/kotarjeva-prepadna-ali-po-sigi-navzgor-18-01-2014/dsc09991.jpg)\n\nNo, 15. januarja 2014, pa sva se spet lotila plezarije. Začuda je vse\n  potekalo dokaj hitro,dokler ni začela rit bolet in je zmanjkalo\n  ploščic, zato sva ostala tik pod vrhom. Naslednji dan sva\n  dokončala začeto in se prebila do podesta. Žal od tod ne gre\n  nikamor naprej, zato sem ga le poslikal.\n\n![Podest.](https://jknm-novice.s3.eu-central-003.backblazeb2.com/kotarjeva-prepadna-ali-po-sigi-navzgor-18-01-2014/dsc09986.jpg)\n\n![Del \"črev\".](https://jknm-novice.s3.eu-central-003.backblazeb2.com/kotarjeva-prepadna-ali-po-sigi-navzgor-18-01-2014/dsc09995.jpg)\n\nRazopremljanje je potekalo bolj počasi, saj je \"fikse\" lepo\n  vleklo iz sige. Za prihodnje dni pa nas čaka še en kamin ...\n\nMiha Primc in Uroš Mervič."
  },
  {
    "id": 117,
    "markdown": "# Usposabljanje za uporabo zrakoplovov\n\nNa letališču Brnik je potekalo usposabljanje za uporabo\nzrakoplovov za potrebe zaščite, reševanja in pomoči (modul A). V okviru JRS in\nDolenjskega reševalnega centra smo se usposabljanja (kot ne-operativni\nreševalci v JRS) udeležili tudi trije člani Jamarskega kluba Novo mesto - Andrej\nGašperič, Andrej Hudnik in Mihael Rukše.\n\n![Dajanje navodil pred poletom.](https://jknm-novice.s3.eu-central-003.backblazeb2.com/usposabljanje-za-uporabo-zrakoplovov-18-01-2011/dsc05100.jpg)\n\nDne 8. januarja 2011 smo se najprej udeležili zbora JRS na\nIgu, kjer je potekalo teoretično usposabljanje in pisno preverjanje znanja. Po\ntednu dni (15. januar 2011) smo opravili še praktično usposabljanje na\nletališču Brnik.\n\n![Bell–412 v zraku.](https://jknm-novice.s3.eu-central-003.backblazeb2.com/usposabljanje-za-uporabo-zrakoplovov-18-01-2011/dsc05053_1.jpg)\n\nUsposabljanje smo izvajali na helikopterju Bell–412. Po\nizčrpnih navodilih ter pregledu osebne opreme se je začelo praktično\nvkrcavanje, letenje, varovanje in sestopanje iz helikopterja - vse z namenom,\nda v primeru intervencije sodelovanje letalske enote in reševalcev poteka varno.\n\n![Vstopanje v lebdeči helikopter.](https://jknm-novice.s3.eu-central-003.backblazeb2.com/usposabljanje-za-uporabo-zrakoplovov-18-01-2011/dsc05068_1.jpg)\n\nNovo pridobljeno znanje bi bilo uporabno tudi v primeru\ntransporta reševalcev in jamarjev do kraja nesreče ter za transport po končanem\nreševanju iz jame.\n\n![Reševalci Dolenjskega reševalnega centra na usposabljanju.&nbsp;Od leve proti desni: Andrej Gašperič, Uroš Ilič, Andrej A. Hudnik, Darko Hribar (na kombiju), Dejan Žugelj, Tanja Podržaj in Mihael Rukše.](https://jknm-novice.s3.eu-central-003.backblazeb2.com/usposabljanje-za-uporabo-zrakoplovov-18-01-2011/dsc05117.jpg)"
  },
  {
    "id": 666,
    "markdown": "# Vikend izobraževanja in povezovanja\n\nMed 6. in 8. decembrom 2024 je bil pomemben vikend za novomeški klub in Jamarsko zvezo Slovenije. Naš Klemen Mihalič, vodja Izobraževalne službe pri JZS, je mojstrsko realiziral (prvo) vseslovensko usposabljanje jamarjev in združil člane različnih jamarskih klubov v skupnem prizadevanju za prenos znanja v teoriji in praksi ter poskrbel za povezovanje v prijetnem vzdušju ob obrokih in na dveh tematskih večerih.\n\nŽe v petek popoldan (6. december) smo se zbrali na prizorišču usposabljanja v CŠOD Rak, kjer smo imeli organizirano prenočevanje in obroke. Po namestitvi smo pričeli s prvim predavanjem Simona Kurnika o jamarski varovalni opremi in njenih varnostnih standardih. Po večerji smo se zbrali v Mestni knjižnici Postojna, kjer je potekal prvi tematski večer, v katerem smo se seznanili z ozadjem in procesom nastajanja prvega slovenskega jamarskega risoromana&nbsp;Iz jame&nbsp;avtorice Katarina Šeme ter se seznanili z jamami, ki so prekrižale načrte gradbincem ob izgradnji tunelov za drugi tir Divača-Koper (dr. Mitja Prelovšek, IZRK ZRC SAZU).\n\n![Predavatelj Simon Kurnik.](https://jknm-novice.s3.eu-central-003.backblazeb2.com/vikend-izobrazevanja-in-povezovanja-09-12-2024/1.jpg)\n\n![](https://jknm-novice.s3.eu-central-003.backblazeb2.com/vikend-izobrazevanja-in-povezovanja-09-12-2024/2.jpg)\n\nV soboto (7. december) smo dan pričeli z zajtrkom in informativnim sestankom, kjer smo se razdelili v dve skupini. Prva je celoten dan posvetila piljenju tehnik sodobnega jamskega kartiranja z uporabo merilnih inštrumentov in programov za risanje načrtov jam pod vodstvom dr. Jureta Tičarja. Drugo usposabljanje pa je bilo namenjeno manj izkušenim jamarskim navdušencem, ki bodo v bodoče pristopili k izpitu in pridobili naziv jamar. Ker uspešno opravljen izpit prinaša poleg pisnega potrdila tudi veliko odgovornost, saj omogoča samostojno jamarsko delovanje, so bili poudarki usposabljanja na temeljnih elementih, ki jih mora vsak samostojen jamar poznati in osvojiti. Razdelili smo se v manjše skupinice, ki so bile sestavljene iz članov različnih klubov, vsaki skupini pa je pripadal en inštruktor. Kljub nizkim zunanjim temperaturam je bila delovna vnema velika, zato smo se kar lotili prvega praktičnega dela – tovariške pomoči. Kot se spodobi, je urjenje potekalo v pravem tovariškem vzdušju, zato smo s skupnimi močmi uspešno rešili vse obvisele tovariše in si s tem prislužili kosilo. Popoldne nam je za uvod Miha Staut predstavil osnove opremljanja jam, nato pa smo še bolj zagreto kot zjutraj ponovno stopili na mraz in se odpravili do Velikega naravnega mostu, kjer smo teorijo prenesli v prakso. Zvečer smo se ponovno srečali v Postojni na drugem tematskem večeru, kjer sta Zvonka Janežič in dr. Jure Tičar predstavila rezultate svojih strokovnih raziskovanj s skupnim jamskim imenovalcem - jamska arheologija (Zvonka) in onesnaženost slovenskega podzemlja (Jure).\n\n![Predavatelj Miha Staut.](https://jknm-novice.s3.eu-central-003.backblazeb2.com/vikend-izobrazevanja-in-povezovanja-09-12-2024/3.jpg)\n\n![Številčna udeležba na Velikem naravnem mostu.](https://jknm-novice.s3.eu-central-003.backblazeb2.com/vikend-izobrazevanja-in-povezovanja-09-12-2024/4.jpg)\n\n![Ni moškega in ženskega orodja.](https://jknm-novice.s3.eu-central-003.backblazeb2.com/vikend-izobrazevanja-in-povezovanja-09-12-2024/5.jpg)\n\n![Mitja in Klemen nadzirata delo tečajnic in tečajnikov.](https://jknm-novice.s3.eu-central-003.backblazeb2.com/vikend-izobrazevanja-in-povezovanja-09-12-2024/6.jpg)\n\n![Med Zvonkino in Juretovo predstavitvijo je bila predavalnica polna.](https://jknm-novice.s3.eu-central-003.backblazeb2.com/vikend-izobrazevanja-in-povezovanja-09-12-2024/7.jpg)\n\n![Jure med podajanjem vsebine.](https://jknm-novice.s3.eu-central-003.backblazeb2.com/vikend-izobrazevanja-in-povezovanja-09-12-2024/8.jpg)\n\nNekateri so na tej točki zaključili VIP vikend, drugi pa smo nadaljevali z izobraževanjem in povezovanjem še v nedeljo (8. december). Tokrat nam je Marko Erker najprej predstavil navodila za pravilno izpolnjevanje zapisnikov, ki so osnova za registracijo jam in vpis v kataster, nato pa smo se ponovno v skupinicah z inštruktorji podali na teren in s pomočjo kompasa in merilnika naklona izmerili, nato pa še ročno izrisali našo jamo. Zaključili smo s treniranjem prve pomoči, kjer sta nas Klemen Mihalič in Mitja Remih s svojimi izkušnjami, entuziazmom in zgledom navdahnila, da se z izobraževalnega vikenda domov vračamo ne samo kot boljši jamarji, temveč tudi kot boljši ljudje.\n\n![Predavatelj Marko Erker.](https://jknm-novice.s3.eu-central-003.backblazeb2.com/vikend-izobrazevanja-in-povezovanja-09-12-2024/9.jpg)\n\n![Tečaj prve pomoči.](https://jknm-novice.s3.eu-central-003.backblazeb2.com/vikend-izobrazevanja-in-povezovanja-09-12-2024/10.jpg)\n\nZagotovo lahko zaključim v imenu vseh udeležencev, da je vikend v celoti uspel, kar se je odražalo tako na nasmejanih obrazih, kot tudi v srcu, saj smo s spoznavanjem in povezovanjem udeleženci ugotovili, kako smo si med sabo različni, pa vendar se ni niti za trenutek zazdelo, da med nami obstajajo razlike. Upamo, da je bil to samo začetek in se nadejamo podobnih projektov tudi v prihodnje. Klemnu in vsem inštruktorjem pa še enkrat poklon in hvala."
  },
  {
    "id": 187,
    "markdown": "# Delovna akcija na Grč vrhu\n\nŠtiričlanska ekipa se je v nedeljo, 13. marca 2011,\nodpravila na Grč vrh nad mirnopeško dolino z namenom širiti dihalnike. V\nneposredni bližini Jame na Grč vrhu, ki smo jo očistili v lanski čistilni\nakciji Očistimo Slovenijo, je Tom že pozimi zasledili dva dihalnika. Danes je\nbilo vreme ugodno, orodje pripravljeno, akcija se je lahko začela.\n\n![Pred začetkom akcije.](https://jknm-novice.s3.eu-central-003.backblazeb2.com/delovna-akcija-na-grc-vrhu-14-03-2011/slika_1.jpg)\n\nRazdelili smo se v dve ekipi. Anže in Klemen sta začela z\nodpiranjem še nedotaknjenega dihalnika. Delo jima je šlo dobro od rok in kmalu\nse je pokazala votlinica, zapolnjena s prstjo in ilovico.\n\n![Anže in Klemen pri svojem dihalniku.](https://jknm-novice.s3.eu-central-003.backblazeb2.com/delovna-akcija-na-grc-vrhu-14-03-2011/slika_2.jpg)\n\nDa je bila tu&nbsp; že\nnekoč vsaj manjša jamica kažejo predmeti, ki sta jih izluščila iz prsti pri\nodkopu. Najprej sta našla kovinsko sekiro, sledila je ribja konzerva z dobro\nvidnim napisom Yugoslavija, steklenica Uniona ter še nekaj drobnih kosov.\n\n![Pri odkopu sta Anže in Klemen našla nekaj predmetov.](https://jknm-novice.s3.eu-central-003.backblazeb2.com/delovna-akcija-na-grc-vrhu-14-03-2011/slika_3.jpg)\n\nDrugega dihalnika sva se lotila Tom in Boro. Tega sta že\npred nekaj dnevi načela Tom in Drago, sedaj sva le nadaljevala s širjenjem.\nDelo nama je šlo dobro od rok, tako da sva naredila kar soliden vhod.\n\n![Tom in Boro pri posvetu pred dihalnikom.](https://jknm-novice.s3.eu-central-003.backblazeb2.com/delovna-akcija-na-grc-vrhu-14-03-2011/slika_4.jpg)\n\n![Boro v akciji.](https://jknm-novice.s3.eu-central-003.backblazeb2.com/delovna-akcija-na-grc-vrhu-14-03-2011/slika_5.jpg)\n\nPo štirih urah dela smo tokrat zaključili delo, ki ga bomo v\nkratkem nadaljevali. Med delom nas je Andrej prišel pozdraviti ter preveriti,\nče delo poteka po pravilih jamarske stroke. Delali smo: Jože in Anže Tomšič,\nKlemen Mihalič in Borivoj Ladišić."
  },
  {
    "id": 194,
    "markdown": "# Nadaljevanja jamarskega tečaja 2011\n\nPrejšnji petek, 1. aprila 2011, smo v JKNM nadaljevali s teoretičnim delom\nusposabljanja tečajnikov. Seznanili smo jih z osebno ter ostalo jamarsko opremo\nin nje uporabo. Začeli smo tudi z uporabo vrvne tehnike, vozlov, varnostnimi\nnormami in ostalim kar spada zraven. Teorijo smo v nedeljo, 3. aprila, v praksi\npreizkusili v stenah udornice Malisnca na Grč vrhu. Opremljenih smo imeli sedem\nsmeri, tako da so se tečajniki lahko kar pošteno naplezali, seveda pod budnim očesom \"inštruktorjev\". Na usposabljanju je sodelovalo enajst tečajnikov in sedem \"inštruktorjev\".\n\n![Malisnca. Pod budnim (zatemnjenim) očesom starega mačka.](https://jknm-novice.s3.eu-central-003.backblazeb2.com/nadaljevanja-jamarskega-tecaja-2011-12-04-2011/slika_1.jpg)\n\n![Malisnca. Individualno učenje (saj se vidi zakaj).](https://jknm-novice.s3.eu-central-003.backblazeb2.com/nadaljevanja-jamarskega-tecaja-2011-12-04-2011/slika_2.jpg)\n\nV petek, 8. aprila, pa smo še enkrat ponovili in utrdili teoretično znanje in\nga dopolnili še z pravilnim opremljanjem jam. To nedeljo pa smo za praktični\ndel usposabljanja uporabili malo večjo steno v Vrtaškem potoku nad Gabrjem.\nTokrat je bilo tečajnikov zaradi obveznosti nekaj manj, je bil pa zato en\n\"inštruktor\" več kot prejšnjič. Plezanje je bilo kar pestro, saj so\nse prvič preizkusili na prečki, prepenjanjem na vrvi ter obnovili prehod prek\nvozla, seveda tudi tokrat pod budnimi očesi izkušenih jamarjev.\n\n![Vrtaški potok. Ni to kar si verjetno mislite …](https://jknm-novice.s3.eu-central-003.backblazeb2.com/nadaljevanja-jamarskega-tecaja-2011-12-04-2011/slika_3.jpg)\n\n![… to je snemanje ponesrečenca.](https://jknm-novice.s3.eu-central-003.backblazeb2.com/nadaljevanja-jamarskega-tecaja-2011-12-04-2011/slika_4.jpg)\n\nKer nimam podatkov o vseh udeležencih, je najbrž bolje, da ne napišem nobenega, kot da izpustim ali pozabim enega."
  },
  {
    "id": 203,
    "markdown": "# Predstavitev jamarstva učencem OŠ Brusnice\n\nV petek, dne\n27. maja 2011, smo se na povabilo učiteljic Osnovne šole Brusnice odpravili na\nGorjance. Učencem 2. razreda, ki so tam preživljali različne aktivnosti, smo\npredstavili jamarstvo.\n\nUvodoma smo\njamarji otrokom pomagali iskati gorjanske škrate ter nato še raziskovati jamo\nnad Gospodično. Kasneje jim je Miha na preprost in zanimiv način predstavil\njame, jamarje ter njihovo opremo. Razložil jim je, kako pomembno je ohranjati jame\nin naravo čisto. Za konec smo pripravili še spust po adrenalinski vrvni\nžičnici, na kateri so otroci nadvse uživali.\n\n![Pot do jame.](https://jknm-novice.s3.eu-central-003.backblazeb2.com/predstavitev-jamarstva-ucencem-os-brusnice-12-06-2011/dsc06984.jpg)\n\n![Kje so škrati?](https://jknm-novice.s3.eu-central-003.backblazeb2.com/predstavitev-jamarstva-ucencem-os-brusnice-12-06-2011/dsc06990.jpg)\n\n![Jamarska žičnica je zakon!](https://jknm-novice.s3.eu-central-003.backblazeb2.com/predstavitev-jamarstva-ucencem-os-brusnice-12-06-2011/dsc07009.jpg)\n\n![Razpoloženje je vrhunsko.](https://jknm-novice.s3.eu-central-003.backblazeb2.com/predstavitev-jamarstva-ucencem-os-brusnice-12-06-2011/dsc07024.jpg)\n\n![Pesem in sonce za lep zaključek dneva.](https://jknm-novice.s3.eu-central-003.backblazeb2.com/predstavitev-jamarstva-ucencem-os-brusnice-12-06-2011/dsc07031.jpg)\n\n![Ko te premaga utrujenost, pomaga mami.](https://jknm-novice.s3.eu-central-003.backblazeb2.com/predstavitev-jamarstva-ucencem-os-brusnice-12-06-2011/dsc07054.jpg)\n\nV prijetnem\njamarsko obarvanem popoldnevu smo uživali:&nbsp;učiteljice\nin učenci 2. razreda OŠ Brusnice ter Nika, Miha in Tanja Rukše."
  },
  {
    "id": 667,
    "markdown": "# Raziskovanje nove jame v Krškem hribovju\n\nPri iskanju lidark v Krškem hribovju sem upal, da bo kakšna pomenila vhod v brezno, a se žal to ni dogodilo. Nekaj lidark je imelo obliko, ki je kazala na vhod v brezno, a so bili vhodi vedno zasuti s smetmi. Le z odstranitvijo odvrženih smeti bi mogoče odprli vhod v podzemlje. Pri terenskem raziskovanju območja pa sem le naletel na en vhod v brezno, ki se je odpiral pod vasjo Kalce. Kamen, vržen v brezno, je pokazal globino približno 15 m. Že naslednji dan sem ga z opremo za spust poskusil raziskati. Po dveh ožinah, ki sem jih premagal, sem v globini 11 m prišel do tretje ožine. Ker je bila na videz preozka, sem se vrnil. Za ožino se brezno še nadaljuje, vendar bi bilo potrebno širjenje.\n\n![Vhod v zgornjo jamo.](https://jknm-novice.s3.eu-central-003.backblazeb2.com/raziskovanje-nove-jame-v-krskem-hribovju-18-12-2024/1-vhod-v-zgornjo-jamo.jpg)\n\n![Zgornja jama za vhodom.](https://jknm-novice.s3.eu-central-003.backblazeb2.com/raziskovanje-nove-jame-v-krskem-hribovju-18-12-2024/2-zgornja-jama-za-vhodom.jpg)\n\nPo končanem ogledu brezna sem le 4 m nižje pod vhodom opazil s koreninami, zemljino in listjem zasut vhod v sosednje brezno. Po čiščenju se je pokazal 1 m širok vhod v brezno. Kamen, vržen v brezno, je pokazal približno globino 20 m.\n\n![Spodnja jama pred čiščenjem.](https://jknm-novice.s3.eu-central-003.backblazeb2.com/raziskovanje-nove-jame-v-krskem-hribovju-18-12-2024/3-spodnja-jama-pred-ciscenjem.jpg)\n\n![Spodnja jama po čiščenju vhoda.](https://jknm-novice.s3.eu-central-003.backblazeb2.com/raziskovanje-nove-jame-v-krskem-hribovju-18-12-2024/4-spodnja-jama-po-ciscenju-vhoda.jpg)\n\nOdločil sem se, da bom raziskal tudi to brezno. Za vhodom so bile stene obložene z zemljino, v globini 2 m pa se je pojavila tudi kompaktna skala. Spustil sem se do globine 6 m, kjer se je brezno zožilo, tako da nadaljevanje ni bilo priporočljivo, zato sem se vrnil na površje. V breznu se je čutil dober prepih iz notranjosti proti vhodu. To lahko pomeni, da so globlje v breznu večji prostori.\n\n![Pogled v notranjost spodnje jame.](https://jknm-novice.s3.eu-central-003.backblazeb2.com/raziskovanje-nove-jame-v-krskem-hribovju-18-12-2024/4a-pogled-v-notranjost-spodnje-jame.jpg)\n\nFotografije Angelca Pajk in Borivoj Ladišić."
  },
  {
    "id": 485,
    "markdown": "# Osemstota jama\n\nNovembra 2016 sem v Kataster jam vpisal svojo sedemstoto jamo, ki sem jo poimenoval prav tako – Sedemstota jama. Sedaj, le 15 mesecev kasneje, sem poslal v registracijo svojo osemstoto jamo. Seveda sem jo poimenoval Osemstota jama. Odpira se na Kočevski gori, točneje v pobočju Koblarskega hriba. Vhod je štirimetrska velika odprtina.\n\n![Vhodna odprtina.](https://jknm-novice.s3.eu-central-003.backblazeb2.com/osemstota-jama-24-02-2018/slika_1.jpg)\n\n![Pogled iz vhodne dvorane proti vhodu.](https://jknm-novice.s3.eu-central-003.backblazeb2.com/osemstota-jama-24-02-2018/slika_2.jpg)\n\nZa vhodom se spustimo v večjo dvorano. Na zahodni strani dvorane je brezno, ki pripelje v veliko dvorano.\n\n![V zahodnem koncu vhodne dvorane se odpira brezno.](https://jknm-novice.s3.eu-central-003.backblazeb2.com/osemstota-jama-24-02-2018/slika_3.jpg)\n\nTla dvorane padajo proti jugu. Skozi ožji prehod pridemo v široko nadaljevanje jame. Sledita še dve ožini, a sta to dvometrski odprtini, ki povezujeta sosledje večjih prostorov. Tla vseskozi padajo do končne podorne dvorane - pravzaprav gre za tri velike prostore. Tu je veliko podornih blokov, ki so prekriti s sigovo skorjo, povsod pa so večji in manjši kapniki.\n\n![Zasigani podorni bloki v eni od podornih dvoran.](https://jknm-novice.s3.eu-central-003.backblazeb2.com/osemstota-jama-24-02-2018/slika_4.jpg)\n\nJama je v vsej dolžini lepo zasigana. Je tudi nekaj lepih kapniških stebrov.\n\n![Kapniški stebri v drugi ožini …](https://jknm-novice.s3.eu-central-003.backblazeb2.com/osemstota-jama-24-02-2018/slika_5.jpg)\n\n![... in tretji ožini.](https://jknm-novice.s3.eu-central-003.backblazeb2.com/osemstota-jama-24-02-2018/slika_6.jpg)\n\n![Samotar pred kratko stopnjo.](https://jknm-novice.s3.eu-central-003.backblazeb2.com/osemstota-jama-24-02-2018/slika_7.jpg)\n\n![Jama je dolga 155 m ter globoka 37 m.](https://jknm-novice.s3.eu-central-003.backblazeb2.com/osemstota-jama-24-02-2018/osemstota_jama_e_nacrt.jpg)\n\nRaziskal in fotografiral sem&nbsp;Borivoj Ladišić."
  },
  {
    "id": 504,
    "markdown": "# Kanin 2018 - poletni raziskovalni tabor\n\nTisto, kar slišimo, pozabimo, tisto kar naredimo in vidimo, pa si zapomnimo. To naj bo uvod v moj pogled na tabor oziroma na obujanje spominov. In veliko stvari sem si zapomnil, pa vendar vsega ne boste izvedeli – vsaj tisti, ki vas ni bilo zraven ... Bilo je dogovarjanja, pregovarjanja in na koncu smo se vse zmenili in odprava je krenila na svojo pot. Tukaj bi se rad zahvalil vsem, ki ste tabor organizirali in vem, da je enakega mnenja vsak, ki se ga je udeležil. Vsak prihod in odhod se je končal brez zamer in z obljubami, da se še vidimo, kar je v današnjem svetu in življenju sila pomembno, če že ne pohvalno. Vem, blah, blah ... No in je krenila prva skupina, seveda iz Novega mesta, vmes pa so se karavani pridruževali ostali člani in že smo bili v Bovcu. Petek zvečer je in vrag nam ne da miru. Zapodimo se v center Bovca na večerjo, ki je žal nismo našli. Smo pa zato prenočišče našli toliko prej in plan je bil, da navsezgodaj zjutraj, kar se da ob rani uri, krenemo proti bivaku na Kaninskih podih. In tako se je tudi zgodilo, z manjšim postankom, kjer se nam je pridružila družina, ki izhaja iz Rusije in prebiva na Švedskem. Pa meni so se kar oči zasvetile: »To pa ne bo nek špas tam gori med zidanicami pri nas doma, fant to bo mednarodna odprava!«, sem si rekel. Na veliko veselje vseh so Kaninske žičnice obratovale in že smo bili tam nekje v kraljestvu oblakov, ki pa nam skorajda celotno trajanje tabora niso delali preglavic. Tudi dežja ni bilo kaj dosti, tako da je bilo treba topiti sneg, da smo zadostili potrebam po porabljeni vodi. In nihče ni bil žejen, da ne omenjam tuširanja.\n\n![Prvi del odprave je bil kar številen.](https://jknm-novice.s3.eu-central-003.backblazeb2.com/kanin-2018-poletni-raziskovalni-tabor-05-09-2018/slika_1_01.jpg)\n\n![Češki turist? Ali jamar?](https://jknm-novice.s3.eu-central-003.backblazeb2.com/kanin-2018-poletni-raziskovalni-tabor-05-09-2018/slika_2_01.jpg)\n\n![Skoraj na cilju.](https://jknm-novice.s3.eu-central-003.backblazeb2.com/kanin-2018-poletni-raziskovalni-tabor-05-09-2018/slika_3_01.jpg)\n\nIn tako smo po napornem dnevu, otovorjeni kot kak planinski polk v prvi svetovni vojni, prispeli na območje spodmola, kjer se vsako leto tradicionalno bivakira. Da se razumemo. Moj zapis ni kronološki in bom samo poizkusil v čim krajšem sestavku predstaviti, kako smo se imeli in kaj smo počeli. Že v tem trenutku, ko razmišljam, se mi prikazuje črna luknja. Kajti takoj, ko smo vzpostavili tabor in poskrbeli za najnujnejše stvari, smo se razdelili v skupine in se odpravili zadanim nalogam naproti. Ena skupina je krenila proti Podgurki s ciljem, da se jo ponovno opremi do tam, kjer se je zadnje raziskovanje končalo več kot 20 let nazaj! Druga ekipa se je odpravila udarniško nadaljevati tlako prejšnjih raziskovanj v Kremenčku. Preostanek udeležencev tabora pa je šel preverit stanje v delno registrirani in daleč nazaj raziskani jami, ki smo ji rekli vodoravna, pa čeprav se je kasneje izkazalo, da je vse prej kot vodoravna. In tako smo se porazgubili in se proti jutru oziroma pozno ponoči vračali v tabor polni vtisov, ki smo jih veselo premlevali z izpihovanjem zraka skozi meandre naših grl.\n\n![Čakalo nas je kar nekaj napornega dela.](https://jknm-novice.s3.eu-central-003.backblazeb2.com/kanin-2018-poletni-raziskovalni-tabor-05-09-2018/slika_4_01.jpg)\n\n![Navdušenje na akciji ...](https://jknm-novice.s3.eu-central-003.backblazeb2.com/kanin-2018-poletni-raziskovalni-tabor-05-09-2018/slika_5_01.jpg)\n\n![... in po akciji.](https://jknm-novice.s3.eu-central-003.backblazeb2.com/kanin-2018-poletni-raziskovalni-tabor-05-09-2018/slika_6_01.jpg)\n\n»Alo, kaj bomo samo spali?« in že smo vsi prebujeni s prvo kavo v roki pripravljeni na akcijo. Seveda je treba razumeti, da vedno ko se odpravljaš v neznano in ne veš kaj te čaka, občutiš v sebi neko praznino, ki jo je treba zapolniti. In tu na dan pridejo vsi obredi, ki jih kot navaden človek imamo. Ko smo pa enkrat v popolni opremi s trdim korakom krenili proti dogodivščini naproti, strahu, skrbi in vseh drugih dvomov ni več. Jaz sem se pridružil skupini, ki je odšla na dno Kremenčka širit ožino že v naslednjem meandru od prejšnjega večera. Ni kaj, dobro jim je šlo in tako smo si tudi mi zastavili, pa nam je Ryobi prekrižal načrte. Pač si je zamislil, da mu hlad in prah nista všeč in naj ga kar ven na površje odnesemo, kajti nismo vzeli potrebščin, da bi lahko na licu mesta odpravili njegove razvade. Nekaj časa smo še poizskušali na silo, pa s prigovarjanjem in zopet na silo ... A vseeno ni šlo in tako smo pokukali iz luknje v dan s soncem obsijan. Takoj se poslužimo orodja in odpravimo Ryobijevo neposlušnost, pokosilimo in razdremo pogovor ali se vrnemo pod površje tam nekje po peti popoldan. Spomnim se samo še tega, da sem izdavil, da jaz grem zdaj v svojo luknjo in odsmrčal sem naprej. Ja višina, premagovanje terena z osebno navlako, ki je ni bilo malo in pa ponočevanje pod površjem zemlje sta vzela svoj davek, ki smo ga nekateri plačali z bivanjem v sanjskem svetu, vsaj za kratek čas tudi podnevi.\n\n![Vhod v Podgurko se odpira na idilični lokaciji.](https://jknm-novice.s3.eu-central-003.backblazeb2.com/kanin-2018-poletni-raziskovalni-tabor-05-09-2018/slika_7_01.jpg)\n\n![Transport opreme v Kremenčku – sopomenka za transportko se je velikokrat uporabila.](https://jknm-novice.s3.eu-central-003.backblazeb2.com/kanin-2018-poletni-raziskovalni-tabor-05-09-2018/slika_8_01.jpg)\n\n![Kaninska idila po zaključku akcije.](https://jknm-novice.s3.eu-central-003.backblazeb2.com/kanin-2018-poletni-raziskovalni-tabor-05-09-2018/slika_9_01.jpg)\n\n![Kako zgleda roštiljada na 2000 metrih? Odlično!](https://jknm-novice.s3.eu-central-003.backblazeb2.com/kanin-2018-poletni-raziskovalni-tabor-05-09-2018/slika_10_01.jpg)\n\nJe pa to vsekakor prednost jamarjenja, da čas oziroma ura ni odločilni dejavnik, kdaj boš aktiven. Morate vedeti, da nas je že v soboto zjutraj dvanajst skočilo proti dolcem na Kaninskih podih, v nedeljo se nam je pridružil še en jamar, da o starostah, ki so prikrevsljali (sem jih opazoval med prihajanjem od Skalarja do bivaka in sem se ustrašil, da kaj za vraga je to nekakšen gorski tek proti nam, pa se mi je posvetilo, da je strah tisti, ki jih žene – strah, da ne bi česa večjega pri odkrivanju zamudili.) Tako smo se menjali eni dol, drugi gor ... Mislim na zasedbo na taboru, kajti obveznosti sodobnega življenja ne čakajo in tako si zadegaš nahrbtnik nazaj na rame in se spet odpraviš svojim slabostim naproti, ki te čakajo v dolini.\n\n![Uvajali\nsmo tudi nove načine preiskave terena.](https://jknm-novice.s3.eu-central-003.backblazeb2.com/kanin-2018-poletni-raziskovalni-tabor-05-09-2018/slika_11_01.jpg)\n\n![Delo v prostornih sobanah Kremenčka.](https://jknm-novice.s3.eu-central-003.backblazeb2.com/kanin-2018-poletni-raziskovalni-tabor-05-09-2018/slika_12_01.jpg)\n\n![Jutranja rutina.](https://jknm-novice.s3.eu-central-003.backblazeb2.com/kanin-2018-poletni-raziskovalni-tabor-05-09-2018/slika_13_01.jpg)\n\nNaj bo to samo uvod v moje videnje Kanina skozi oči novopečenega jamarja. Več pa vam opišem v nadaljevanju, ki sledi ...\n\nNa letošnjem taboru smo sodelovali: Primož Zore, Klemen Mihalič, Aleš Cvelbar, Mitja Remih, Jure Novak, Yuri, Tatiana, Olga in Sasha Schwartz, Anže Tomšič, Urška Voglar, Jože Tomšič, Zdravko Bučar, Andrej Gašperič, Toni Prijatelj (vsi JKNM), Jure Tičar, Erika Kozamernik (oba JKB), Gregor Čuk (JKK) in <b>Tomaž Žekar</b>.\n\nFotografije: Aleš Cvelbar, Gregor Čuk, Klemen Mihalič, Anže Tomšič\n\n## Kronološki zapiski iz dnevnika akcij:\n\n<b>28. julij</b>\n\nPo urejanju tabora se je več ekip v popoldanskem času zagnalo v akcijo. Jure N., Mitja in Anže so v Kremenčku širili prehod v Rexijevem meandru, ki je bil odkrit lani na zadnji akciji. Razširili so tudi ožino na koncu meandra, iz katerega se odpre 5 metrsko brezno, ki se nadaljuje z drugim meandrom. Aleš, Tomaž in Klemen so opremili Podgorko do -150 m. Jure T., Erika in Yuri so se spustili v jamo B-12 in ugotovili, da ima jama ozko nadaljevanje z močnim prepihom. Našli so še en vhod na dnu Velikega dola.\n\n<b>29. julij</b>\n\nPrimož, Tomaž in Anže so se odpravili širit nov meander v Kremenčku. Zaradi težav z bencinskim vrtalnikom so akcijo zaključili brez širjenja. Opremili so zadnjo stopnjo in preompremili še eno manjše brezno. Jure T. in Klemen sta širila nadaljevanje v B-12, vendar je dela še veliko (dosti prepiha). Mitja in Yuri sta raziskala in izmerila brezno v Velikem dolu (18 m globine). Jure N. in Aleš sta opremila Podgurko do meandra.\n\n<b>30. julij </b>\n\nTomaž, Grega in Anže so v Kremenčku širili spodnji meander. Po koncu akcije so razširili do mesta, kjer se je na prejšnji akciji že uspelo stlačiti Primožu (cca 8 m poligona). Mitja in Klemen sta širila meander v Podgurki. Jure T. in Erika sta iskala nove vhode. V dolino so zvečer odšli Jure N., Aleš, Mitja in Klemen.\n\n<b>31. julij</b>\n\nPrimož, Tomaž in Anže so nadaljevali s širjenjem na dnu Kremenčka. Tam so razširili cca. 4 m meandra, do levega ovinka, kateremu je sledil malenkost razširjen del, ki je po 3 m zavil ostro desno. Meander se nadaljuje v zaenkrat še neprehodnih dimenzijah. Jure in Yuri sta širila nadaljevanje meandra v Podgurki. Klemen se je popoldne vrnil skupaj z Urško.\n\n<b>1. avgust</b>\n\nNa tabor so prišli Andrej, Zdravko, Toni in Tom. Iz tabora so odšli Anže, Urška, Jure T. in Erika. Klemen in Grega sta širila začetek meandra v Podgorki, kjer so končali leta 1997 in se prebila cca. 3 m do razširitve meandra. V popoldanskem času se je nadaljevalo širjenje meandra Tričajnik v Kremenčku. Pri širjenju so bili Andrej, Primož in Tom.  Izkupiček na koncu akcije je cca. 2 m prehodnega meandra. Zdravko pa se je spustil do dna 45 metrskega brezna Zverinice iz Rezije.\n\n<b>2. avgust</b>\n\nV Podgurko sta se odpravila Yuri in žena Tanja, varstvo otrok pa je prevzel Klemen. V Kremenčku sta se izvedli dve širitveni akciji. V dopoldanski izmeni sta sodelovala Toni in Andrej, nadzor pa je izvedel Zdravko, ki je bil navdušen nad dosedanjimi širitvenimi akcijami. Popoldansko izmeno sta prevzela Tomaž in Tom, katerima je uspel preboj v nov meander, ki se je na koncu zaključil s cca 8 m breznom. Zaradi pomanjkanja opreme do pregleda novih delov ni prišlo. Prepih vseskozi močno prisoten.\n\n<b>3. avgust</b>\n\nPo planih se je del ekipe (Yurij, Klemen, Primož, Tomaž in Gregor) odpravil v brezno Skalar.  Klemen in Yuri sta skupaj z Markom Erkerjem preopremila Skalarjevo brezno od dna Mlajšega brata in globine 600 m za potrebe mednarodne reševalne vaje JRS. Grega in Tomaž napeljeta VOX do odcepa v galerije Dobre in Slabe zemlje. Kot prva sta v Kremenčka odšla ponovno Toni in Andrej, ki sta ožino najprej dodatno razširila, predvsem pa poskrbela za varnejši prehod v nove dele. V nadaljevanju sta se jima pridružila še Zdravko in Tom. Novi deli: po cca 8 m stopnji sledi ponovno prehoden meander in po cca 5 m križišče, kjer se združita dve vodi, pot pa nadaljujeta v t.i. prodnati meander, kjer so tudi iskali nadaljevanje. Meander (ponekod več etaž) je zelo nevaren, predvsem zaradi plasti proda, ki se je »udiral«. Kar nekaj iznajdljivosti je bilo treba, da so prilezli do malo večjega prostora, ki pa se je na koncu izkazal kot do sedaj najbolj nevaren del - premikanje skalnih gmot. Na tem mestu se je končalo trenutno raziskovanje Kremenčka.\n\n<b>4. avgust</b>\n\nGlede na ne najbolj obetavne nove dele v Kremenčku je padla odločitev, da se ga izmeri in razopremi. To so bile glavne aktivnosti, ki so bile planirane za dopoldanski del. Andrej in Tom sta poskrbela za izvedbo meritev, v nadaljevanju pa sta sodelovala še pri razopremljanju. K tej dejavnosti so se pridružili še Toni, Primož in Zdravko. Nekje ob enih popoldan je bil Kremenček razopremljen. Popoldan sta Primož in Tomaž opravila akcijo še v Podgurki in sicer iznos opreme za širjene. Tabor so zapustili Zdravko, Andrej, Toni in Tom.\n\n<b>5. avgust</b>\n\nZjutraj je bil plan pospraviti tabor ter popisati vso opremo in hrano ter se odpraviti v dolino. Tabor so zaključili Klemen, Primož, Tomaž, Yuri, Tatiana, Olga in Sasha.\n\nDnevnik akcij: Anže Tomšič,&nbsp;Jože Tomšič, Klemen Mihalič"
  },
  {
    "id": 512,
    "markdown": "# Jamarski tečaj 2019\n\nJamarski klub Novo mesto vabi vse, ki se jim\nzdi jamarstvo privlačen in zanimiv način koriščenja prostega časa, da se\nvpišejo v tečaj za pridobitev naziva jamar pripravnik.\n\n![](https://jknm-novice.s3.eu-central-003.backblazeb2.com/jamarski-tecaj-2019-13-03-2019/tecaj_plakat_2019.jpg)\n\n## Program jamarskega tečaja\n\nPetek, 5. april<br>19.00 - 21.00<br><b>Uvodni sestanek</b>\n\nNedelja, 7. april<br>8.00 - 12.00<br><b>Obisk vodoravne jame (Jazbina) in uporaba jamarskih lojtric</b>\n\nPetek, 12. april<br>19.00 - 21.00<br><b>Teorija - vrvna tehnika</b>\n\nSobota, 13. april<br>8.00 - 13.00<br><b>Trening vrvne tehnike v steni</b>\n\nPetek, 19. april<br>19.00 - 21.00<br><b>Prva pomoč in postopek ob nesreči</b>\n\nSobota, 20. april<br>9.00 - 16.00<br><b>Trening vrvne tehnike v jami (Stropnica)</b>\n\nPetek, 26. april<br>19.00 - 21.00<br><b>Teorija - dokumentiranje jam in kataster jam</b>\n\nNedelja, 28. april<br>9.00 - 16.00<br><b>Obisk jame Kaščica</b>\n\nSobota, 4. maj<br>9.00 - 14.00<br><b>Preverjanje znanja na klubskih izpitih</b>\n\nSobota, 15. junij<br>8.00 - 15.00<br><b>Preverjanje znanja za naziv \"jamar pripravnik\" pri Jamarski zvezi Slovenije</b>"
  },
  {
    "id": 668,
    "markdown": "# Novoletni Dlvn\n\nBrez vsakršnega zadržka lahko trdim, da je Društvo za raziskovanje jam Ljubljana v zadnjih letih najbolj ploden kolektiv raziskovalcev globokih jam v Sloveniji. Na to navsezadnje kažejo njihovi rezultati, tako v številu novo odkritih jam s preseženo magično mejo 1000 metrov, kot tudi s kilometri in kilometri raziskanih rovov v jamah na Kaninu, Pokljuki in na planini Poljana. In prav tu so v zadnjih letih matičarji, kot jim ljubkovalno pravijo, napisali res impresivno zgodbo. V koronskih časih so začeli z raziskovanjem območja med planino Poljana in planino Suha in izkazalo se je, da ima ta izreden jamski potencial. Skorajda deviško območje je mamilo jamarske sladokusce in kmalu so kataster jam začele zapolnjevati točke, ki so označevale nove vhode v jame. V nekaj letih se je teh namnožilo na več kot 100, skupna dolžina vseh jam pa do sedaj znaša že 28,5 km! V kvantitativnem smislu izstopata sistem planine Poljane s tremi vhodi (Grvn – Rajža – 4-P), ki skupaj meri že preko 10 km v dolžino, z doseženo globino 1011 m pa je lansko leto v elitni klub tisočmetrc vstopila še jama Dlvn (ime izhaja iz klene gorenjščine in pomeni iti dol).\n\n![Profil jame Dlvn.](https://jknm-novice.s3.eu-central-003.backblazeb2.com/novoletni-dlvn-01-01-2025/slika-1.jpg)\n\nIn če te matičarji povabijo, da se pridružiš akciji v najnovejšo slovensko tisočmetrco, tega skorajda ne moreš zavrniti. Tako smo se tik pred iztekom leta 2024 po rahlih snežnih padavinah v gore nad Bohinjem prebijali Jure Tičar in Franc Marušič – Lanko v Juretovem kombiju z eno snežno verigo ter Matic Di Batista in jaz v sedaj že legendarni modri zverini. Kot ste lahko ugotovili, je Suzuki ponovno rešil situacijo in do izhodišča prepeljal tudi Jureta in Lanka, ki sta obtičala nekje na sredi hriba.\n\n![Namig: preden imaš namen uporabiti snežne verige, preveri če so v kompletu vsi sestavni deli.](https://jknm-novice.s3.eu-central-003.backblazeb2.com/novoletni-dlvn-01-01-2025/slika-2.jpg)\n\nOprtali smo si nahrbtnike z osebno opremo ter delom skupne opreme za raziskovanje in hrano za naslednjih nekaj dni. Preostalo kramo so dan prej že znosili Špela Borko, Tinkara Kepic, Samo Grgurevič, Peter Mašič in Vid Naglič, ki so prenočili v pastirskem stanu na planini Poljana. Koča je za jamarje izrednega pomena za počitek po napornem raziskovanju jam in matičarji so nadvse hvaležni agrarni skupnosti Savica, ki jim omogoča uporabo le-te. Pot do stana je služila za dobro ogrevanje, pri koči pa smo se sešli še s Petrom in Vidom, ki sta pred tem z opremo pospremila prvo ekipo v sestavi Špela, Tinkara in Samo do vhoda v jamo. Hitro smo si razdelili tovor in se dogovorili, da naslednji v jamo vstopimo Diba, Jure in jaz, z zamikom pa nam sledijo še Pero, Vid in Lanko. Do vhoda v jamo smo potrebovali še slabo uro in nato hitro skočili v jamarsko opremo ter pričeli s spustom. Začetni deli jame so zelo prostorni, vhodnemu breznu sledi še 100 m globoko in prostorno brezno. Diba je med potjo še preopremljal in izdeloval manjkajoča dvojna sidrišča. Morda se je ustrašil dveh funkcionarjev zlovešče Zveze in je hotel poskrbeti za maksimalno varnost.\n\n![Planina Poljana se nahaja pod Velikim Raskovcem, nekje na polovici med Črno prstjo in Rodico.](https://jknm-novice.s3.eu-central-003.backblazeb2.com/novoletni-dlvn-01-01-2025/slika-3.jpg)\n\n![Pastirski stan služi kot odlična baza za jamarska raziskovanja.](https://jknm-novice.s3.eu-central-003.backblazeb2.com/novoletni-dlvn-01-01-2025/slika-4.jpg)\n\n![Pot od koče do vhoda v jamo vzame še kakšnih 45 minut strme hoje.](https://jknm-novice.s3.eu-central-003.backblazeb2.com/novoletni-dlvn-01-01-2025/slika-5.jpg)\n\nNekje na dvesto metrih globine naju je Diba mimogrede vprašal, da saj verjetno imava s sabo rezervna koleščka za vrvne zavore. Gulp ... Takrat sem se spomnil. Pred akcijo sem pregledal vso opremo, naoljil ležaje vponk in vzmeti prižem, preveril stanje šivov na pasu, itd. Pozabil pa sem, da sem že po zadnjem obisku Skalarja razmišljal o tem, da bi bilo dobro zamenjati kolešček na zavori. Seveda so matičarji zapriseženi pristaši simpla in nihče ni imel s sabo koleškov za stop. Suvereno sem rekel, da bo ta že zdržal za to akcijo. Čez 100 m sem preveril stanje in že opazil prve sledove navoja vijaka. Stanje se je do bivaka na 800 m globine občutno poslabševalo, saj je Dlvn nastala v dolomitu, ki je veliko bolj abraziven od apnenca in poje aluminijasta koleščka hitreje kot naš Erazem klobase. Naj se na tem mestu posujem s pepelom in priznam, da je to nesprejemljiva napaka, ki se je ne bi smel nihče privoščiti. Še posebej ne vodja Izobraževalne službe pri JZS, pri kateri si trudimo jamarjem privzgojiti skrb za varno obiskovanje jam. Ampak živemu človeku se napake dogajajo in verjamem, da si kaj takega ne bom nikoli več privoščil. Še posebej ne po ponižanju, ko sem zadnji dan raziskovanja bil primoran uporabljati simplco, ki mi jo je posodil Lanko.\n\n![Stanje zgornjega koleščka po cca. 1000 m spusta v Dlvnu.](https://jknm-novice.s3.eu-central-003.backblazeb2.com/novoletni-dlvn-01-01-2025/slika-6.jpg)\n\nPo nekaj urah potovanja po jami smo vse ekipe prispele v bivak. Mesto je nadvse primerno – mehka in suha mivka za podlago, tekoča voda čisto blizu, skoraj brez prepiha, dovolj ravnega prostora. Pravi Grand Hotel Toplice! Če sva si hotela z Juretom izboriti prostor v šotoru, sva morala najprej pljuniti v roke in še malo poširiti prostor v bivaku. Kljub vsem naporom se nas je v šotor zbasalo samo sedem, Diba in Pero pa sta se žrtvovala in prespala zunaj. Poleg spanja pa sem se še posebej veselil kulinaričnih doživetij, po katerih so znani matičarski bivaki. Špela je namreč čista carica in pripravlja odlične dehidrirane obroke. Tako smo se v štirih dneh celo popolnoma izognili kakršnimkoli testeninam. Za večerjo je bila recimo ajdova kaša z gobami in hokaido bučami, zelenjavna rižota z brokoliji, za zajtrk pa vmešana jajca v tortilji. Vam povem, res za prste obliznit.\n\n![V jamo smo nesli celo cel 2,5 kg težek hlebec sira.](https://jknm-novice.s3.eu-central-003.backblazeb2.com/novoletni-dlvn-01-01-2025/slika-7.jpg)\n\n![Špeline kulinarične dobrote bi prav prišle tudi v naših bivakih, kjer našo jamsko dieto v večji meri še vedno predstavljajo testenine in špeh.](https://jknm-novice.s3.eu-central-003.backblazeb2.com/novoletni-dlvn-01-01-2025/slika-8.jpg)\n\n![Čeprav prostoren, je bil bivak vseeno pretesen za devet ljudi.](https://jknm-novice.s3.eu-central-003.backblazeb2.com/novoletni-dlvn-01-01-2025/slika-9.jpg)\n\nNaslednje dva dni smo imeli na voljo za raziskovanje jame. Pod 500 m globine se jama razvija v vodoravni smeri na več nivojih. Ena ekipa v sestavi Pero, Lanko in Jure so odšli na najnižjo točko jame in poizkusili najti obvod mimo sifona, vendar jim to ni uspelo. Ekipa s Špelo, Tinkaro in Vidom so raziskovali odcepe, ki so ostali po zadnji akciji, na kateri so premerili kilometer novih rovov. Žal so se vsi bodisi končali, bodisi povezali v že znane dele. Diba, Samo in jaz pa smo se odpravili precej višje v fosilni rov na globini okoli 650 m, ki je vodil proti jugu. Spustili smo se v mogočno brezno, kamor se steka velika količina vode, vendar na podornem dnu nismo našli nadaljevanja. Nato smo opremili še eno neraziskano brezno in se po njem spustili kakšnih 80 m in prišli do novih horizontalnih delov. Naslednji dan smo Diba, Tinkara in jaz nadaljevali z raziskovanjem in merjenjem teh delov, ki so nas zaradi res velikih dimenzij navdajala z upanjem. Vendar smo na koncu žal prišli do končnega sifona brez možnosti za nadaljevanje. Tu smo nato srečali Vida in Špelo, ki sta raziskovala druge horizontalne dele, ki pa so se povezali v naše rove. Lahko rečem, da neke žalosti ni bilo čutiti, saj smo skupaj raziskali in izmerili precej novih delov. Jure in Pero sta med tem preplezala kamin, ki se še vedno nadaljuje, vendar bi bilo potrebnega veliko tehničnega plezanja. Nato sta še opremila brezno tik pod bivakom, ki pa se zaključi z preozkim nadaljevanjem.\n\n![Eden izmed horizontalnih rovov nekje na globini 750 m.](https://jknm-novice.s3.eu-central-003.backblazeb2.com/novoletni-dlvn-01-01-2025/slika-10.jpg)\n\n![Krajše stopnje smo premagovali tudi s pomočjo žive lestve.](https://jknm-novice.s3.eu-central-003.backblazeb2.com/novoletni-dlvn-01-01-2025/slika-11.jpg)\n\n![Končni sifon v enem izmed bolj obetavnih delov jame.](https://jknm-novice.s3.eu-central-003.backblazeb2.com/novoletni-dlvn-01-01-2025/slika-12.jpg)\n\nSkupaj smo v dveh raziskovalnih dneh namerili 1,5 km novih delov jame in Dlvn podaljšali na 5,1 km dolžine. Zadnji dan je sledil še izhod iz jame, ki je relativno enostaven, če izvzamemo meander nekje na sredini poti od bivaka do izhoda. Ne vem zakaj, ampak ravno sredi meandra so vsi začeli klicali že davno izumrle ledenodobne orjaške živali in še eno besedo, ki se začne na »je« in konča na »bem«. Kdo bi vedel ... Ampak človek se kar namatra, verjemite. Saj se da, ampak če bi kakšen rogelj kje odbili, ne bi nič škodilo. Ven smo pokukali še podnevi in z Juretom sva pohitela v dolino, vsak svojim obveznostim naproti. Matičarji pa so ostali na planini in novo leto praznovali v objemu gora, ki so jim tako ljube. Človek ne more ostati ravnodušen v njihovi družbi in se zlahka naleze neizčrpne volje za raziskovanje jam. Ni kaj, mladi rod je na pohodu in samo želim si, da bomo slej kot prej skupaj presegli meje, ki delijo slovensko jamarstvo že dobri dve desetletji.\n\n![Jure zapolnjuje skorajda celoten meander.](https://jknm-novice.s3.eu-central-003.backblazeb2.com/novoletni-dlvn-01-01-2025/slika-13.jpg)\n\n![Ven smo pokukali še podnevi, da smo se lahko še ozrli proti našem očaku.](https://jknm-novice.s3.eu-central-003.backblazeb2.com/novoletni-dlvn-01-01-2025/slika-14.jpg)\n\nNa akciji smo sodelovali matičarji Matic Di Batista, Špela Borko, Franc Marušič, Vid Naglič, Peter Mašič, Tinkara Kepic, Samo Grgurevič ter&nbsp;Jure Tičar in&nbsp;Klemen Mihalič&nbsp;iz JKNM.&nbsp;\n\nFotografije Jure Tičar, Špela Borko in Klemen Mihalič."
  },
  {
    "id": 552,
    "markdown": "# Paleontološke najdbe v Vodoravni jami na Židovcu\n\n![Odhod do jame. Foto Mateja Kopina](https://jknm-novice.s3.eu-central-003.backblazeb2.com/paleontoloske-najdbe-v-vodoravni-jami-na-zidovcu-18-03-2021/slika_1_odhod_do_jame_foto_mateja_kopina.jpg)\n\nPo desetih letih, ko je Srečko Vidic odkril jamo, se je nanjo spomnil Davor Kacin, ki mu ni dala miru. Skupaj z Mitjo Remihom sta se odločila za nadaljevanje raziskovanja. Jama, ki je prvotno merila 18 metrov, se je v naslednjih nekaj akcijah, v katerih so sodelovali še Žiga in Lovro Remih, Klemen Mihalič in Mateja Kopina, podaljšala na 133 metrov. Na ta dosežek smo zelo ponosni, je pa jama presenetila z vsebino, ki se je pokazala po premagani vstopni ožini. V jami se je na več mestih našlo večje kosti in zobovje, ki jih pri naših raziskovanjih jamarji ne najdemo ravno pogosto. Prav zobje (in internet) so bili tisti, ki so nakazovali na pomembno odkritje in bili povod, da o najdbi obvestimo Andreja Hudoklina, našega jamarja in biologa ter Marka Pršino, za katera smo vedeli, da bosta zadevi znala pristopiti naprej. Pobuda je padla in v soboto, 13. marca 2021, smo tako v Vodoravni jami na Židovcu na Poljanski gori izvedli ogledno–delovno akcijo.\n\n![Premagovanje ožine. Foto Mateja Kopina](https://jknm-novice.s3.eu-central-003.backblazeb2.com/paleontoloske-najdbe-v-vodoravni-jami-na-zidovcu-18-03-2021/slika_2_premagovanje_ozine_foto_mateja_kopina.jpg)\n\n![Ogledovanje jame.  Foto Mateja Kopina](https://jknm-novice.s3.eu-central-003.backblazeb2.com/paleontoloske-najdbe-v-vodoravni-jami-na-zidovcu-18-03-2021/slika_4_ogledovanje_jame_foto_mateja_kopina.jpg)\n\nOb vstopu v jamo in prvo dvorano so poznavalci najprej opazili posamezne kosti ptic in sesalcev, ki so jih v jamo zanesle druge živali. Našla se je tudi približno 70 let stara tuba lepila, ki je bila namenjena krpanju kolesarskih zračnic. V jamo jo je zanesla voda. V naslednji dvorani je bilo nekaj bolj obetavnih najdb – nekaj fosilnih kosti in vretence jamskega medveda. Opaziti je bilo tudi obruse, ki so nastali ob prehajanju in drgnjenju jamskih medvedov. Zadnja dvorana pa je bila najbolj bogata z najdbami. Tu se je nahajalo največ ostankov kosti in zob jamskih medvedov. Poleg medveda so našli še vretenca in spodnjo čeljustnico manjše zveri ter ostanke, lobanjo in nekaj kosti srednje velikega sesalca, ki nakazujejo na alpskega svizca. Tovrstne najdbe niso prav običajne za ta prostor. Strokovnjaki so se najbolj razveselili alpskega svizca, ki ni pogosta najdba, a tudi jamskega medveda ni za zanemariti, ki ni poznan, da bi segal tako daleč od območja poledenitve.\n\n![Zob jamskega medveda. Foto Marko Pršina](https://jknm-novice.s3.eu-central-003.backblazeb2.com/paleontoloske-najdbe-v-vodoravni-jami-na-zidovcu-18-03-2021/slika_5_zob_foto_marko_prsina.jpg)\n\n![Matija Križnar med pregledovanjem kostnih ostankov. Foto Marko Pršina](https://jknm-novice.s3.eu-central-003.backblazeb2.com/paleontoloske-najdbe-v-vodoravni-jami-na-zidovcu-18-03-2021/slika_6_matija_kriznik_pri_delu_foto_marko_prsina.jpg)\n\n![Pregledovanje in dokumentiranje terena. Foto Mitja Remih](https://jknm-novice.s3.eu-central-003.backblazeb2.com/paleontoloske-najdbe-v-vodoravni-jami-na-zidovcu-18-03-2021/slika_7_pregledovanje_in_dokumentiranje_terena_foto_mitja_remih.jpg)\n\nPoznavalci so uspeli zbrati in pobrati vse površinske najdbe, ki bodo ustrezno inventarizirane in predvsem konservirane ter s tem zaščitene pred nadaljnjim propadanjem. Del teh bo postalo paleontološko gradivo Prirodoslovnega muzeja Slovenije, ostalo pa se bo predalo Belokranjskemu muzeju v Metliki, s čimer se bo obogatilo njihove zbirke. Tako lahko zaključimo, da smo izvedli nadvse uspešno akcijo.\n\n![Približno 70 let stara tuba lepila. Foto Mateja Kopina](https://jknm-novice.s3.eu-central-003.backblazeb2.com/paleontoloske-najdbe-v-vodoravni-jami-na-zidovcu-18-03-2021/slika_3_priblizno_70_let_stara_tuba_lepila_foto_mateja_kopina.jpg)\n\n![Očiščene najdbe. Foto Matija Križnar](https://jknm-novice.s3.eu-central-003.backblazeb2.com/paleontoloske-najdbe-v-vodoravni-jami-na-zidovcu-18-03-2021/slika_8_najdbe_foto_matija_kriznar.jpg)\n\n![Paradna najdba - podočnika (kanina) jamskega medveda. Foto Mitja Remih](https://jknm-novice.s3.eu-central-003.backblazeb2.com/paleontoloske-najdbe-v-vodoravni-jami-na-zidovcu-18-03-2021/vodoravna_jama_zidovec_001_foto_mitja_remih.jpg)\n\nAkcije so se udeležili Matija Križnar iz Prirodoslovnega muzeja Slovenije, Davorin Preisinger, poznavalec kamnin in legenda slovenskega jamarstva, Pavel Jamnik, ki se je pri svojem delu srečeval z varovanjem jamskih najdb ter člani kluba Davor Kacin, Mitja Remih, Andrej Hudoklin, Zdravko Bučar, Zvonka Janežič, Marko Pršina in Mateja Kopina."
  },
  {
    "id": 553,
    "markdown": "# Pesmica o akciji\n\n### <b>Srnski vrh</b>\n\nMarčevski lep dan sem si tako popestrila,<br>da sem se v sredo na hitro zmenila<br>in v četrteks Kacotom in Remihom <br>v jame na Srnski vrh skočila.\n\nV prvo smo se skorajda sprehodili,<br>slikali in prehod v manjše brezno dobili.<br>Na dnu smo se prestopali, da ne bi živalskih koščic polomili<br>in dveh zanimivih apnenčastih tvorb pohodili.\n\nŽal nam jama od tam naprej zaprla je poti,<br>zato smo kar nazaj proti površju odšli.<br>Ker pa sem se ven prva podala,<br>sem imela čas, da sem še malo raziskovala.\n\nKo sem se že iz tretje luknje pazila,<br>sem si kamen kar na prst odmaknila.<br>Me je zabolelo, a sem si rekla,<br>da bo kmalu dobro, pa je kri pritekla.\n\nVendar mi je nesreča pomagala,<br>namesto da bi šla delat, sem lahko še eno jamo obiskala.<br>Tu je bilo več dela, sta se Kaco in Remih izmenjevala,<br>dobro sta vrtala, pa se je skala udala.\n\nA za toliko truda, kot da bi se z nami igrala,<br>jama nam je le malo dvoranico dala.<br>Kaco je vse izmeril in narisal,<br>si zapomnil jamske obline, da bo doma podrobneje opisal.\n\nZa mojo prvo jamarsko akcijo, <br>kjer smo kaj naredili in odkrili,<br>sem res zadovoljna in upam,<br>da se bomo v taki ali večji zasedbi še dobili.\n\n<b>Petra Saje</b>\n\n### Galerija\n\n![](https://jknm-novice.s3.eu-central-003.backblazeb2.com/pesmica-o-akciji-22-03-2021/img_20210318_122154_01.jpg)\n\n![](https://jknm-novice.s3.eu-central-003.backblazeb2.com/pesmica-o-akciji-22-03-2021/20210318_125215_01.jpg)\n\n![](https://jknm-novice.s3.eu-central-003.backblazeb2.com/pesmica-o-akciji-22-03-2021/20210318_131008_01.jpg)\n\n![](https://jknm-novice.s3.eu-central-003.backblazeb2.com/pesmica-o-akciji-22-03-2021/img_20210318_142600_01.jpg)"
  },
  {
    "id": 568,
    "markdown": "# Kanin 2021 - kopanje v Azaleji\n\n### Na zahodu nič novega – kopaška akcija v Azaleji\n\nDruga v seriji zapoznelih novic iz Kanina, je novica (ki to več ni) o delovni akciji v Azaleji. Med tradicionalnim poletnim taborom smo opremili to brezno, ki so ga konec 90. let raziskovali člani našega kluba ([več o breznu tukaj](http://www.jknm.si/media/pdf/7917_Azaleja.pdf)). Na dnu skoraj 100 m globokega brezna so takratni raziskovalci prišli do precej ozkega meandra, kamor je izginjala vsa voda in pa tudi precejšen prepih. Miha se je takrat po njegovih besedah zavlekel v meander cca 40 metrov daleč, od koder se ta še vedno nadaljuje, vendar je odnehal in se vrnil nazaj. Naj bi pa se ta meander v nadaljevanju razširil in tudi v višino naj bi meril precej. Vsaj tako se je v več kot dvajsetih letih razvila ta zgodba. Zakaj se je Miha nekje sredi dokaj lahko prehodnega meandra obrnil kar tako, ni nihče od nas preveč razmišljal. Vsaj dokler nismo stali pred njegovim vhodom … Tristo kosmatih medvedov, prmejduš in še podobne kletvice (morda so bile malo bolj zasoljene) so letele na Mihov račun, ko sem prvič videl tisti meander. V širino je meril mogoče 30, v višino pa celih 50 centimetrov. In v njega se je videlo precej daleč - vsaj kar se tega tiče, nam je povedal po pravici. Očitno nas bo čakalo precej težaško in dolgotrajno delo. Vendar je nagrada za potrpežljive lahko precejšna. Ampak vrnimo se nazaj na začetek, ko smo 10. septembra 2021 zvečer prispeli v Bovec.\n\nZačelo se je odlično. V petek zvečer smo v Čezsoči za mizo na večerji sedeli Zdravko, Mitja, Zvonka, Uroš, Monika in spodaj podpisani. Miha se nam je pridružil naslednji dan zjutraj. Pojedli smo odlično večerjo, spili pivo, dva. Nato se je pametnejši del udeležencev odločil, da si privošči daljši spanec v jamarski sobi nad gasilskim domom, tisti malo manj pametni del udeležencev, pa je obiskal še znano lokalno pivovarno s še kako povednim imenom – Thirsty River. Žejni smo seveda bili in ko je natakarica oznanila zadnjo rundo, smo vzeli še nekaj na zalogo. Naslednje jutro smo strokovno ugotavljali, da je bila verjetno za bolj slabo počutje kriva prav zadnja runda. Še posebej slabo jo je odnesel jamar, ki ga v zaščito njegove časti ne bom imenoval z imenom in priimkom. Lahko pa povem, da ima kar nekaj izkušenj z letenjem s helikopterjem.\n\n![Uroš je navdušen nad prevozom z gondolo do D postaje na Kaninu.](https://jknm-novice.s3.eu-central-003.backblazeb2.com/kanin-2021-kopanje-v-azaleji-29-10-2021/slika_1.jpg)\n\nNa Kanin so nas prepeljali prijazni žičničarji iz družbe Sončni Kanin, ki podpira naše raziskovanje jam na območju Kanina. Sproti smo srečali še kolege iz Matice, ki so se odpravljali v Brezno spečega dinozavra, kjer so, kot smo izvedeli kasneje, ta dan presegli globino 1000 m. Za ta dosežek jim iz srca čestitamo! Pri koči Petra Skalarja smo se ločili. Zdravko, Monika in Uroš so se odpravili v spodmol, kjer so montirali jeklene pletenice za novo cerado. Kasneje se jim je pridružil še Mitja in do večera so urejali bivak – sezidali so nove škarpe, klesali kamnite mize, podirali strop spodmola ipd. Ko smo se preostali (Zvonka, Miha in Klemen) vrnili iz Azaleje, bivaka skoraj nismo več prepoznali.\n\n![Prevoz nahrbtnikov so nam omogočili tudi do tovorne gondole in naprej do koče Petra Skalarja.](https://jknm-novice.s3.eu-central-003.backblazeb2.com/kanin-2021-kopanje-v-azaleji-29-10-2021/slika_2.jpg)\n\n![Od koče naprej pa tako, kot smo navajeni. Nahrbtnik na rame in pot pod noge.](https://jknm-novice.s3.eu-central-003.backblazeb2.com/kanin-2021-kopanje-v-azaleji-29-10-2021/slika_3.jpg)\n\n![Ekipa v bivaku je bila res pridna kot mravljice. Še strop spodmola je ni odnesel nedotaknjen.](https://jknm-novice.s3.eu-central-003.backblazeb2.com/kanin-2021-kopanje-v-azaleji-29-10-2021/slika_4.jpg)\n\nPa se vrnimo nazaj k meandru v Azaleji. Jebela cesta, krucefiks, naj vrag pocitra … Torej. Ko sva prišla na dno, sva se z Zvonko takoj lotila dela. Ne bom stokal, prav lepo je bilo. Sediš v lužici, pod katero se voda zliva naprej, za vrat ti teče potoček iz stropa in vrtaš. Na vsake toliko se stlačiš globlje v luknjo, napolniš transportko s kamni, izvlečeš iz luknje in tako dalje. Kmalu se nam je pridružil še Miha in nadaljevali smo toliko časa, dokler nismo bili vsi premočeni do kože. Zvečer smo se pridružili ekipi v bivaku in se pustili razvajati Monikini visokogorski kuhinji za na novo izklesanem kaninskem omizju.\n\n![Zvonka prvič operira z veliko mašino. Pri arheologih so bolj navajeni z žličkami in čopiči.](https://jknm-novice.s3.eu-central-003.backblazeb2.com/kanin-2021-kopanje-v-azaleji-29-10-2021/slika_5.jpg)\n\n![Vhod v meander po prvem dnevu širjenja.](https://jknm-novice.s3.eu-central-003.backblazeb2.com/kanin-2021-kopanje-v-azaleji-29-10-2021/slika_6.jpg)\n\n![Testiranje kamnitega omizja in degustiranje visokogorske kulinarike.](https://jknm-novice.s3.eu-central-003.backblazeb2.com/kanin-2021-kopanje-v-azaleji-29-10-2021/slika_7.jpg)\n\nNaslednji dan se je glavnina ekipe vrnila v dolino, z Mičem pa sva se ponovno napotila na še eno delovno akcijo v Azalejo. Sva kopala, vrtala, štemala, tolkla z macolo, pobirala kamne v vrečo, jo vlekla iz ožine, pa ponovno tolkla in se izmenjevala v neskončni tlaki, dokler nisva bila na smrt utrujena. Na zahodu nič novega za pridne Dolenjčke. Takšne akcije se na Kaninu ves čas ponavljajo. Vendar ne brez uspeha. Dva dneva kopanja se v meandru že precej poznata, a bo treba opraviti še kakšno akcijo. Prepiha je precej, jama pa se nahaja nad vhodom v sistem BC4 – Mala Boka in nekje na pol poti med rovi iz Skalarjevega brezna proti Mali Boki. Vredno truda, zagotovo!\n\n![Skupinska fotografija pred odhodom glavnine v dolino.](https://jknm-novice.s3.eu-central-003.backblazeb2.com/kanin-2021-kopanje-v-azaleji-29-10-2021/slika_8.jpg)\n\n![Nadaljevanje v meandru po drugem dnevu širjenja.](https://jknm-novice.s3.eu-central-003.backblazeb2.com/kanin-2021-kopanje-v-azaleji-29-10-2021/slika_9.jpg)\n\n![Morda sta bila v jami predolgo.](https://jknm-novice.s3.eu-central-003.backblazeb2.com/kanin-2021-kopanje-v-azaleji-29-10-2021/slika_10.jpg)\n\nNa tokratni akciji smo na površju in v jami garali Zdravko Bučar, Miha Rukše, Mitja Remih, Zvonka Janežič, Uroš Mervič, Monika Bobnar in Klemen Mihalič.\n\nFotografije Miha Rukše, Mitja Remih in Klemen Mihalič"
  },
  {
    "id": 584,
    "markdown": "# Kanin 2022 - Free Willy\n\nJame so prostor, kjer se\nlahko odklopiš od vsakodnevne norije tega sveta. Globlje kot greš, bolj se\nlahko osredotočiš samo na tukaj in zdaj. Več kot tisoč metrov pod zemljo ni prostora\nza banalnosti življenja na površju. Tukaj je pomembno vsako prepenjanje na\nsidrišču, vsak korak in vsak nihaj težkih transportk pod nogami. Prostora za\nnapake ni veliko, zaupaš pa lahko le jamarskim tovarišem okoli sebe. Popolna\nosredotočenost, ki jo danes ob informacijski poplavi težko dosežemo.\n\nŽe na začetku letošnjega\nleta smo se dogovorili, da pred glavno odpravo v Skalarjevo brezno, ki bo\npotekala med 10. in 20. avgustom, organiziramo manjšo pripravljalno akcijo. Sklenili\nsmo, da bomo število članov akcije obdržali na minimumu, da se izognemo\norganizacijskim težavam in usklajevanjem, čeprav nam to nikakor ni uspelo. Še\nnajmanj težav smo imeli z Yurijem, ki je že veliko prej kupil letalsko karto iz\nŠvedske in je bilo jasno, da ga moramo pobrati na Brniku v sredo popoldne, ter\ndostaviti nazaj na letalo v torek popoldne. Torej bi v jamo odšli v četrtek,\nostali v njej do nedelje, ponedeljek pa smo imeli v rezervi. Mitja je vmes\nnekako razumel, da gremo v jamo šele v petek ter ostanemo notri do torka in je\nmoral zadnji trenutek spreminjati dopuste v službi. Potem se je spomnil, da\nmora v sredo popoldne opraviti še obveznost v njegovem kolesarskem klubu. Anžetovi\nso se ravno odpravljali na morje in je bilo zanj sila neugoden odhod v sredo\npopoldne. Jure je imel v četrtek dopoldne e-predavanje za upravljavca\nbrezpilotnih letalnikov. Dramski trikotnik je z vsemi zapleti zagotovo presegel\ndramatičnost tistih v seriji Santa Barbara.\n\n![Člani tokratne akcije: Jure, Mitja, Anže, Yuri in Klemen.](https://jknm-novice.s3.eu-central-003.backblazeb2.com/kanin-2022-free-willy-01-07-2022/slika_1.jpg)\n\nTako sva se v sredo\npopoldne iz Novega mesta odpeljala Jure in jaz ter v Ljubljani sproti pobrala\nše Yurija, ki ga je na letališču pričakal Tico (hvala Tico). Tako smo še dokaj\nzgodaj zvečer v mojem modrem terenskem vozilu brzeli proti Bovcu. Anže in Mitja\npa bi se na pot odpravila šele okoli osme ure, v jajčku od Juretovega dekleta\nočeta. Ko smo z nezmanjšano hitrostjo (že v mraku) odbrzeli mimo mejnega\nprehoda v Ratečah, je Yuri skeptično vprašal, če gremo kar čez Italijo.\n»Seveda! Kje pa drugje?«, je dobil odgovor. Lahko je le skomignil in si mislil,\nda mi že vemo. Dokler se pred nami sredi ceste ni pojavil napis »CHIUSO«.\nSeveda so tunel pri Rabeljskem jezeru po enem letu še vedno obnavljali, zaradi\nčesar je zaprt vsak dan med 19. in 6. uro. Fak! Moje jeze ni ublažila niti rahla\nprivoščljivost, da očitno tudi Italijanski cestni delavci niso nič boljši od\nnaših. Obrnil sem avto in odpeljal nazaj/naprej v Kranjsko Goro, kjer smo se\nravno ujeli z Anžetom in Mitjem, čeprav sta iz Novega mesta odšla mnogo kasneje\nkot mi. Po sedmih urah na poti smo čez Vršiške ovinke s prižgano opozorilno\nlučko za gorivo prispeli v Bovec.\n\nNaslednji dan nam ni bilo\ntreba vstati zelo zgodaj, saj je moral biti Jure prisoten na predavanju.\nPriklopljen na mobilne podatke in s slušalkami na ušesih se je kot pravi\npredstavnik mlajše generacije sprehajal po Kaninu do dveh popoldne. Vmes sem\nposkrbel še za manjši zaplet, saj sem v avtomobilu pozabil plinske kartuše,\nzaradi česar sem na vmesni postaji izstopil iz kabinske žičnice ter presedlal\nna tisto za v dolino. Pri tem manevru pa pozabil telefon v tisti za v hrib. Nadaljnjih\nzadreg me je rešil Yuri, ki je napravo našel in mi jo kasneje predal. Na tem\nmestu se bi rad zahvalil Sončnemu Kaninu in žičničarjem, ki nam vedno prijazno\npomagajo pri transportu opreme na Kanin (hvala Sončni Kanin).\n\n![Sončni Kanin in žičničarji so nam omogočili prevoz opreme s košaro za tovor.](https://jknm-novice.s3.eu-central-003.backblazeb2.com/kanin-2022-free-willy-01-07-2022/slika_3.jpg)\n\n![Tipični primerek mlajšega rodu planincev.](https://jknm-novice.s3.eu-central-003.backblazeb2.com/kanin-2022-free-willy-01-07-2022/slika_2.jpg)\n\nDo tega trenutka je bila\nmoja spokojnost že pošteno načeta, kar je bilo čutiti tudi pri ostalih\ntovariših. Vendar nam je končno uspelo spakirati vso opremo za v jamo ter se\npripraviti na odhod. Otovorjeni vsak z dvema transportkama, se opravičujem –\npravilneje prasicama, smo ob treh popoldne vstopili v jamo ter dosegli bivak\nHotel California malo pred deseto uro zvečer. Tam smo ugotovili, da so šotoru v\npol leta, od kar je bil postavljen, popokale skoraj vse palice. Poleg tega je\nvlaga prodrla v notranjost in poskrbela, da je Mitja porabil skoraj celo rolo\ntoaletnega papirja za osušitev (samo upal sem, da se med nami ne razširi kakšno\nčrevesno obolenje, ker bi se nam drugače še kolcalo po tisti rolici). Rešil nas\nje Milanov bivak (hvala Milan), v katerem so spali Yuri, Anže ter Jure, Mitja\nin jaz pa sva prenočevala pod improvizirano postavljeno zunanjo steno šotora. S\nsabo smo prinesli tudi pet kompletov novih spalne vreč in podlog, ki jih je za\nprihajajočo odpravo doniral Damijan Potrpin (hvala Damijan).\n\n![Transport vse opreme je bil precej naporen, še posebej čez meander Strela.](https://jknm-novice.s3.eu-central-003.backblazeb2.com/kanin-2022-free-willy-01-07-2022/slika_4.jpg)\n\n![Dolenjski jamarji seveda ne moremo brez blata in tudi v Skalarjevem breznu smo ga našli precej.](https://jknm-novice.s3.eu-central-003.backblazeb2.com/kanin-2022-free-willy-01-07-2022/slika_5.jpg)\n\nNaslednje jutro (ob\n10.30) smo se po zajtrku (pojedli smo za 18 deklariranih porcij sport muslija)\nrazdelili v dve ekipi. Anže in Jure sta odšla opremljati nadaljevanje brezen v\nnovih delih (po breznu Sreča na vrvici), kjer sta po slabih 40 metrih dosegla\ngladino ogromnega jezera. Zaradi njegove veličine smo si lahko v živo\npredstavljali, kako iz njega skoči orka iz znanega filma, zato smo jezero\npoimenovali Free Willy. Na eni strani jezera sta videla rov večjih dimenzij, na\ndrugi pa je voda izginjala za vogalom v širokem prelomu. Do rova sta morala\nopremiti krajšo prečko, vendar se je ta dokaj strmo dvigal, po njem pa je\npritekal dotok vode. Bolj obetavno se jima je zdelo nadaljevanje v prelomu,\nzato je Jure začel z nadelavo prečke v steni nad gladino vode. Po celodnevnem\ngaranju sta poleg ključa, ki je potonil nekam globoko na dno, dokončno izgubila\ntudi energijo za nadaljnje raziskovanje in se zato počasi vrnila do bivaka. Tam\nju je pričakal Mitja, ki od skrbi ni mogel zaspati in je kot pravi starš bedel\nvse do njunega prihoda. Člani druge ekipa smo se v bivak vrnili precej pred\nAnžetom in Juretom, saj smo se namenili do Dvorane vprašajev, kjer sem splezal\ncca. 8 m stopnjo do okna v steni. Zadaj se je odprl precej širok rov, vendar se\nje po slabih 100 m zaključil s sifonom. Ob bližnjem ogledu pa smo ugotovili, da\nto ni sifon, saj je bilo med gladino vode in stropom okoli 30 cm prostora,\nskozi katerega je pošteno vlekel prepih. Zagotovo bo tam zadaj še kaj, vendar\nbo treba priti opremljen s suho obleko. Na začetku rova je nato Mitja odkril\nprehod v krajšo stopnjo, od koder je Yuri nato prišel do aktivne vode, ki\nponika na koncu Dvorane vprašajev. Še eno obetavno nadaljevanje.\n\n![Jure osvetljuje jezero ter prelom, ki se odpira v smeri proti jugu.](https://jknm-novice.s3.eu-central-003.backblazeb2.com/kanin-2022-free-willy-01-07-2022/slika_6.jpg)\n\n![Nadelava prečke v steni nad gladino jezera.](https://jknm-novice.s3.eu-central-003.backblazeb2.com/kanin-2022-free-willy-01-07-2022/slika_7.jpg)\n\nV soboto smo se vsi\nodpravili proti Free Williju. Mitja in Yuri sta imela plan razširiti prehod v\nJežkomoru ter dodatno zavarovati pristopa do dveh stopenj v nadaljevanju. Anže\nin Jure sta odšla raziskati in izmeriti rov, ki se proti severu vzpenja od\njezer. Namerila sta dobrih 300 m razdalje in določila, da je gladina jezera na\nglobini točno 1200 m. Jaz pa sem nadaljeval, kjer je Jure končal prejšnji dan\nter po okoli 15 m prišel do konca vode ter se spustil na tla, kjer je v jezero\npritekala nova voda. Tako sem ugotovil, da to ni zgolj jezero, temveč sifonsko\njezero, ki požira tri dokaj močne pritoke vode. Vendar sem v nadaljevanju malo\npoplezal ter prišel do dokaj prostornega fosilnega rova. Sam sem se po njem\nsprehodil okoli 200 m daleč, vendar se nato obrnil, saj ni bilo z mano nikogar.\nS pomočjo kompasa na uri sem ocenil, da rov poteka proti jugu. To je smer, ki\nji želimo slediti na poti v dolino.\n\n![Rov, ki se od jezera nadaljuje vsaj 200 m v smeri proti jugu.](https://jknm-novice.s3.eu-central-003.backblazeb2.com/kanin-2022-free-willy-01-07-2022/slika_8.jpg)\n\nV nedeljo smo spakirali\nvso opremo, ostrgali trasportke odvečnega blata ter pričeli s plezanjem iz\njame. Vmes smo se ustavili še v bivaku BB, kjer smo si skuhali kosilo ter\npogreli nekaj dodatne tekočine. V breznu Mlajši brat je pozimi Rok Stopar\npreopremil plezalno smer in doniral 200 m svoje vrvi, kar precej olajša\nplezanje (hvala Rok). Plezali smo dokaj tekoče in prvi so na površju pokukali\nže okoli 19. ure, zadnji pa kakšno uro kasneje. Ker se je že začelo nočiti, smo\nizkoristili udobje koče Petra Skalarja (hvala Jamarska zveza Slovenije). Rezultate\ntokratne akcije (dosežena globina - 1200 m, raziskanih več kot 600 m novih\nrovov) smo zalili z zalogami hmeljne tekočine, ki smo jo shranili v koči, našli\npa smo tudi nekaj doniranega žganja. Veseli in polni na novo pridobljenega\nnotranjega miru smo popadali v postelje\n\n![Tudi mi imamo radi Kanin in že komaj čakamo prihodnje snidenje.](https://jknm-novice.s3.eu-central-003.backblazeb2.com/kanin-2022-free-willy-01-07-2022/slika_9.jpg)\n\nNa koncu pa seveda ne\nmoremo mimo zahvale Jamarskemu klubu Novo mesto, ki z opremo in finančnimi\nsredstvi omogoča raziskovanje te veličastne jame. V manj kot letu dni smo v\njami namerili 2500 m novih rovov (hvala JKNM).\n\nNa tokratni akciji smo\nsodelovali člani JKNM Anže Tomšič, Jure Tičar, Mitja Remih, Yuri Shwartz in Klemen\nMihalič"
  },
  {
    "id": 569,
    "markdown": "# Kanin 2021 - Skalarjevo brezno - več kot tisoč metrov globoko\n\n![Raziskovanje kaninskega podzemlja: Skalarjevo brezno je po najnovejših meritvah globoko 1167 metrov. Jama pa se še nadaljuje ...](https://jknm-novice.s3.eu-central-003.backblazeb2.com/kanin-2021-skalarjevo-brezno-vec-kot-tisoc-metrov-globoko-30-10-2021/skalar_1150_v2_480_px.jpg)\n\n![Mogočne galerije Skalarjevega brezna prekinjajo brezna s tekočo vodo. Foto Mihael Rukše.](https://jknm-novice.s3.eu-central-003.backblazeb2.com/kanin-2021-skalarjevo-brezno-vec-kot-tisoc-metrov-globoko-30-10-2021/slika_3.jpg)\n\nPod površjem Slovenije se skriva več kot 14.000 jam, od tega jih je 11 globljih od 1000 metrov. Najnovejša »tisočmetrca« je Skalarjevo brezno na Kaninu. Novomeški in brežiški jamarji so sledili prepihu in prebili magično mejo, a kar je za raziskovalce podzem­lja najlepše: jama jim še ni razkrila vsega.\n\nNa Kaninskih podih sta Skalarjevo brezno leta 1985 odkrila Samo Morel (Jamarsko društvo Dimnice) in Tone Oberstar (Društvo za raziskovanje jam Ribnica), leta 1989 so se spustili do globine 911 met­rov in nekaj časa je jama veljala za najglobljo v Jugoslaviji. Ker leži na nadmorski višini 2328 metrov, je globinski potencial velik, česar so se zavedali številni raziskovalci, ki so v preteklosti iskali nadaljevanja, a podzemlje je vseskozi polno nevarnosti. »Na tem starem dnu je ogromen podor. Med drugimi so tam nadaljevanje leta 1996 iskali ruski jamarji, a so odnehali, ker bi se skoraj pripetila nesreča. So pa nato naslednji raziskovalci našli drugo pot v tako imenovano brez­no Rolling Stones, saj se kamenje kotali daleč v globino. Enotno brezno meri kar 293 metrov, nahaja pa se na skupni globini 850 met­rov,« pove Klemen Mihalič.\n\nNa Kaninskih podih sta Skalarjevo brezno leta 1985 odkrila Samo Morel (Jamarsko društvo Dimnice) in Tone Oberstar (Društvo za raziskovanje jam Ribnica), leta 1989 so se spustili do globine 911 met­rov in nekaj časa je jama veljala za najglobljo v Jugoslaviji. Ker leži na nadmorski višini 2328 metrov, je globinski potencial velik, česar so se zavedali številni raziskovalci, ki so v preteklosti iskali nadaljevanja, a podzemlje je vseskozi polno nevarnosti. »Na tem starem dnu je ogromen podor. Med drugimi so tam nadaljevanje leta 1996 iskali ruski jamarji, a so odnehali, ker bi se skoraj pripetila nesreča. So pa nato naslednji raziskovalci našli drugo pot v tako imenovano brez­no Rolling Stones, saj se kamenje kotali daleč v globino. Enotno brezno meri kar 293 metrov, nahaja pa se na skupni globini 850 met­rov,« pove Klemen Mihalič.\n\n![Do globine tisoč metrov vodi splet brezen. V najglobljem izmed njih, Rolling Stones, je do dna 293 metrov. Foto&nbsp;Mihael Rukše.](https://jknm-novice.s3.eu-central-003.backblazeb2.com/kanin-2021-skalarjevo-brezno-vec-kot-tisoc-metrov-globoko-30-10-2021/slika_5.jpg)\n\nSledilo je nekaj oglednih akcij in julija letos so približno deset metrov nad tlemi brezna Rolling Stones zagledali »okno«, ki bi lahko vodilo še globlje: »V luknjo smo vrgli nekaj kamnov, slišalo se je, da padajo vsaj okoli 50 metrov v globino, tudi prepih je bil močan, zato smo bili prepričani, da lahko odkrijemo še precej,« razloži Mihalič. Takrat so zaradi pomanjkanja opreme raziskovanje končali na globini 936 metrov.\n\n### Bivak 990 metrov pod zemljo\n\nPred dobrim tednom dni je na Kaninu, ki je zdaj še okrašen s snegom, stekla nova akcija. V raz­iskovalni ekipi so bili Anže Tomšič, Yuri Schwartz, Klemen Mihalič in Jure Tičar, v podporni ekipi so bili Mitja Remih, Mihael Rukše (ki je brezno raziskoval že leta 1988), Damijan Šinigoj in Damijan Potrpin, na površju sta ekipi pomagala še Zdravko Bučar in Robi Maren.\n\nSpustili so se lahko do globine 990 metrov, kjer so si postavili bivak. V podzemlju so preživeli štiri dni. Temperatura v jami se je gibala okoli dveh stopinj. Na globini 970 metrov so našli splet galerij, rovov izjemnih dimenzij, ki se nadaljujejo v več smereh. Po meritvah sklepajo, da bi se v enem izmed rovov lahko približali starim delom Skalarjevega brezna na globini 911 metrov.\n\n![Na globini 990 metrov so raziskovalci postavili bivak, namenjen za več­dnevno raziskovanje notranjosti kaninskega masiva. Foto&nbsp;Anže Tomšič.](https://jknm-novice.s3.eu-central-003.backblazeb2.com/kanin-2021-skalarjevo-brezno-vec-kot-tisoc-metrov-globoko-30-10-2021/slika_4.jpg)\n\nJamarstvo je pogosto izjemno težaško delo, saj je treba za odkritje nadaljevanj prekopati marsikateri rov in razširiti ožine, a tokrat hujšega ni bilo, pove Jure Tičar. »Našli smo nekaj starejših fosilnih rovov, na začetku enega meandra je bila edina prava ožina. Sicer smo odkrivali res velikanske galerije in dvorane. Vmes jih presekajo brez­na s tekočo vodo. V jami se lepo vidijo prelomi, v teh dvoranah so tudi sedimenti, ki jih je v daljni preteklosti nanašala voda. Danes se do teh rovov podzemna voda več ne dviguje, kar je tudi posledica vrezovanja vode v večje globine in dviganja Alp. Kanin se v povprečju dviguje kar za milimeter na leto, zaradi tektonske aktivnosti so značilni tudi potresi. Od prostora, kjer smo postavili bivak, so se rovi spuščali z naklonom okoli 27° proti jugovzhodu, ki je značilen za vpade plasti kamnin na Kaninu. Dachsteinski apnenec je naložen na triasnih dolomitih, ki pa predstavljajo hidrološko bariero, in na tej globini se začnejo vzpostavljati vodoravni sistemi. Verjetno smo prišli do te meje. Upamo, da ti vodoravnejši rovi vodijo do sistema Mala Boka – BC4. Razdalja je sicer še kar precejšnja,« pove Tičar, doktor geografije, zaposlen na Geografskem inštitutu Antona Melika ZRC SAZU.\n\n## Kanin – kot švicarski sir\n\nKanin z okolico je priljubljen med pohodniki in smučarji, pa tudi med jamarji, saj je kot švicarski sir. »To je edinstven prostor visokogorskega krasa na svetu. Kanin namreč sestavlja ogromen paket karbonatnih kamnin, debelih kar 2600 metrov. Kras se tu lahko razvija do popolnosti. Za visokogorski kras so značilna globoka brezna, ki jih je izdolbla voda. Pri Skalarjevem breznu je zanimivo, da so vsa notranja brezna velikih dimenzij in jih je v sistemu precej, iz česar lahko sklepamo, da je bil to eden pomembnejših sistemov odvodnjavanja z nekdaj poledenelega kaninskega površja. Velik vpliv imajo tudi obilne padavine, saj tu v povprečju letno pade več kot 3000 mm padavin. So pa te visokogorske jame precej hladne, temperature so od nič do dve, morda tri stopinje, v jamah ni sige, torej niso okrašene. Nekaj kapnikov je le v zgornjih delih Skalarjevega brezna,« razloži Tičar.\n\n![Raziskovalna ekipa na –1167 metrih. Z leve proti desni: Klemen Mihalič, Yuri Schwartz, Jure Tičar, ki so tudi našli nadaljevanje na dnu brezna Rolling Stones, in Anže Tomšič. Foto&nbsp;Anže Tomšič.](https://jknm-novice.s3.eu-central-003.backblazeb2.com/kanin-2021-skalarjevo-brezno-vec-kot-tisoc-metrov-globoko-30-10-2021/slika_1.jpg)\n\nKaninske jame navdušujejo ravno z velikostjo. »Kanin je območje, kamor si želi vsak, ki ga kličejo veliki in globoki jamski sistemi,« poudari Yuri Schwartz, Rus, trenutno živeč na Švedskem. »Vesel sem bil, da sem bil del teh raziskav. Pandemija nas je v zadnjih dveh letih nekoliko ustavila, julija pa smo torej našli obetavno nadaljevanje.« Jamar je že mnoga leta, raziskoval je v Franciji, Švici, Mehiki, Črni gori, kjer so se tudi spletle prijateljske vezi s Klemnom Mihaličem, na nekaterih drugih odpravah pa še z drugimi slovenskimi jamarji.\n\n»Bil sem že v globljih jamah, kljub temu pa ni prav pogosto, da sodeluješ ravno pri odkrivanju delov, ko se nameri več kot tisoč metrov globine. Še zdaleč nismo prišli do konca,« pravi Schwartz, ki je prvič na Kaninu raziskoval že leta 2014, to je bila zanj zdaj peta ekspedicija. »Dva razloga sta, zakaj tako rad raziskujem v Sloveniji. Prvi razlog so ljudje. To so moji zelo dobri prijatelji, zdaj sem tudi že član novomeškega jamarskega kluba. Drugi pa je unikatnost slovenskega krasa. Kanin je edinstven z geološkega in podnebnega vidika, je popoln za nastanek globokih jam. Slovenija je pravi jamarski raj,« poudari.\n\nNad Kaninom se zlije ogromno padavin, močni nalivi so lahko izjemno nevarni, poudari Klemen Mihalič: »Voda lahko preseneti. V eni od prejšnjih akcij smo se ravno vračali na površje, vseskozi je malo kapljalo, potem pa se je na nas začel zlivati slap. Zunaj je bila močna nevihta. Jureta je dobilo že proti vrhu, Yuri in jamarka Mateja Kopina sta bila nekje vmes, jaz sem bil zadnji. Imeli smo srečo, da smo bili že tako blizu izhoda, zato smo bili le do kosti premočeni. Če bi nas dobilo v jami, lahko nastopi podhladitev, ko se zrak nasiči vlage, je tudi težje dihati.«\n\n### Neprespana noč zaradi vznemirjenosti\n\nV takem ekstremnem okolju je predvsem pomembno, da ne precenjuješ svojih zmožnosti in da zaupaš svojim sojamarjem. »Paziti moraš, da imaš vedno dovolj energije, da ne pretiravaš. Nujna je dobra oprema, da se preoblečeš v suha oblačila, da te ne zebe. Tokrat smo imeli kar srečo s prostorom za bivak. Dno je bilo namreč suho, nedaleč stran je tekla voda, ki smo jo uporabljali za kuhanje, zato smo območje poimenovali Hotel California. Smo pa bili pogosto v delih, kjer ni tako prijetno, kjer je samo blato,« razloži Mihalič, ki ga v raziskovanje jam žene predvsem prirojena radovednost. »To je del mene, potrebujem to raziskovanje. Zdaj se že sprašujem, kam bomo šli naprej. Zadnjo noč v jami nisem mogel spati zaradi vznemirjenosti, kaj vse bomo še odkrili.«\n\n»Potem pa je tu še ekipa. V jamo gremo le s tistimi, s katerimi se počutimo varne in dobro. Gre za zaupanje in timski duh, saj le skupaj lahko nekaj narediš in dosežeš,« nadaljuje Mihalič, sicer pripadnik Slovenske vojske. »Zanimivo je, kako v jami postanemo samo jamarji. Zunaj smo si zelo različni, tako po osebnosti kot po poklicu. V jami smo bili vojak, dva doktorja znanosti, inženir, pisatelj, podjet­niki. Izhajamo iz različnih okolij, v jami pa nas okolje definira povsem enakopravno.«\n\n![Celotna ekipa v bivaku na globini 990 metrov: Anže Tomšič, Jure Tičar, Yuri Schwartz, Mitja Remih, Mihael Rukše, Damijan Šinigoj, Damijan Potrpin, Klemen Mihalič. Foto&nbsp;Mihael Rukše.](https://jknm-novice.s3.eu-central-003.backblazeb2.com/kanin-2021-skalarjevo-brezno-vec-kot-tisoc-metrov-globoko-30-10-2021/slika_2.jpg)\n\n»To je dogodivščina, ki je ne doživiš kar tako. Oblikuje se posebno zaupanje med ljudmi, od drugega si lahko povsem odvisen. To je tudi dejavnost, ki terja celega človeka, popolnoma se ji moraš prepustiti, ne moreš razmišljati še o drugih rečeh,« doda Tičar.\n\n### Zelo redka so takšna odkritja\n\n»Jame so na planetu edini kraj, ki ga lahko odkriješ in kjer ni bil pred teboj še nihče. V vesolje ne moremo kar tako, skrivnostne so sicer tudi morske globine,« pa poudari Yuri Schwartz, ki kot doktor molekularne genetike raziskuje in odkriva predvsem v laboratoriju. »Tam sem na toplem in večino dela opravim v glavi in z računalniki, v jamah pa premagujem drugačne izzive. Vsekakor je velika privlačnost v dejavnosti s tako imenovanim nadzorovanim tveganjem. To najdemo na primer še v gorništvu, pri plezanju, ampak to sta predvsem športa, kjer si želijo posamez­niki še hitreje in po še zahtevnejši poti. V jamarstvu pa se vedno znova trudimo, da gremo po najpreprostejši poti, saj je že ta dovolj težka, do morebitnih nadaljevanj.«\n\n![Na dnu so jamarji našli tudi zanimive kristalne tvorbe. Foto&nbsp;Anže Tomšič.](https://jknm-novice.s3.eu-central-003.backblazeb2.com/kanin-2021-skalarjevo-brezno-vec-kot-tisoc-metrov-globoko-30-10-2021/slika_6.jpg)\n\nČe bo le mogoče, bodo poskušali dolenjski jamarji letos izpeljati še eno akcijo, da preiščejo preostale smeri, pove Mihalič: »Moramo se zavedati, da se jame pogosto zaprejo, kar seveda vsakega potre. A ne preveč, saj je to vendarle prepuženja, aktivnosti, dela. Če bi bili jamarji samo zaradi dosežkov, bi že zdavnaj vsi obupali, ker le vsake toliko se najde res globoka ali dolga jama.«\n\nOpomba: Pričujoči prispevek je bil izvirno objavjen v <a href=\"https://www.delo.si/magazin/potovanja/vec-kot-tisoc-metrov-globoko/\" target=\"_blank\">Delu</a>. Z dovoljenjem uredništva ga objavljamo tudi na naših spletnih straneh."
  },
  {
    "id": 669,
    "markdown": "# Novo leto JKNM\n\nSlaba dva tedna po prednovoletnem žuru, s katerim smo več kot spodobno proslavili zaključek izjemno uspešnega jamarskega leta, in ki bi si zaslužil samostojno novičko, smo se JKNM-jevci zbrali na prvi letošnji klubski akciji. O naši zagnanosti in o tem, da je v letu 2024 naše pleme postalo še bolj povezano, priča veliko število udeležencev – kar 16 nas je namreč v mrzlem jutru na parkirišču v Podturnu nestrpno čakalo da smuknemo v kombinezone.\n\n![Parkirišče v Podturnu je bilo zjutraj skoraj premajhno za vse.](https://jknm-novice.s3.eu-central-003.backblazeb2.com/novo-leto-jknm-07-01-2025/slika-1.jpg)\n\nRazdelili smo se v pet ekip. Dve ekipi – Anja in Klemen ter Anže, Luka in Peter – sta v obori Smuka pregledali 19 lidaric in jih kar 11 izmerili za registracijo. Čas ne teče hitreje samo v jamah, ampak tudi med pregledovanjem terena. Poleg lepot zasneženega kraškega gozda in več kot polovici uspešnih lidaric, nas je razveselilo tudi dejstvo, da se ena jama po 20 m še nadaljuje z breznom. Naše početje si je prišel ogledat divji prašič, opazili pa smo tudi več sledi jelenjadi in medveda. Polni entuziazma in željni novih odkritij, smo nekateri šele sredi dneva pomislili na to, da bi bilo dobro tudi kaj prigrizniti. V timskem duhu smo mimogrede izvedli še reševalno akcijo, in sicer vleko in oživljanje Klemimobila s praznim akumulatorjem.\n\n![Sneg je ravno prav pobelil nižje dele Kočevskega Roga, da je nudil idilično kuliso za terensko raziskovanje.](https://jknm-novice.s3.eu-central-003.backblazeb2.com/novo-leto-jknm-07-01-2025/slika-2.jpg)\n\n![Ta mlada Pršinatova sta pod budnim mentorstvom Anžeta osvajala nova znanja.](https://jknm-novice.s3.eu-central-003.backblazeb2.com/novo-leto-jknm-07-01-2025/slika-3.jpg)\n\n![Vmes smo izvajali še tovariško pomoč.](https://jknm-novice.s3.eu-central-003.backblazeb2.com/novo-leto-jknm-07-01-2025/slika-4.jpg)\n\n![Raziskovanje pa smo zaključili v zadnjih izdihljajih dneva.](https://jknm-novice.s3.eu-central-003.backblazeb2.com/novo-leto-jknm-07-01-2025/slika-5.jpg)\n\nTretja ekipa – Erazem, Nika in Majh – je širila brezno v bližini koče Mali studenec, ki pa se je končalo na globini dobrih 30 m v ozkem meandru, kjer odteka voda. Pobliže so si ogledali pijavko, ki jo je Erazem našel v kaminu, nato pa poskusili srečo še v nedavno odkopanem breznu pod Srnskim vrhom. Na globini 10 m prepiha ali nadaljevanja niso zaznali, si pa zaslužijo pohvalo, da so vestno hodili h koči nalagat na ogenj.\n\n![Erazem se je na začetku ogreval s širjenjem ožine.](https://jknm-novice.s3.eu-central-003.backblazeb2.com/novo-leto-jknm-07-01-2025/slika-6.jpg)\n\n![Nika pa je jamo na koncu tudi izmerila.](https://jknm-novice.s3.eu-central-003.backblazeb2.com/novo-leto-jknm-07-01-2025/slika-7.jpg)\n\nČetrta ekipa – Jure, Miha in Tanja – je širila nadaljevanje v jami Pihalnik v Šprajcarjevem talu, kjer smo že raziskovali na preteklih akcijah, in se v eni izmed dveh ožin prebila dober meter naprej. Počasi se daleč pride, močan prepih pa še vedno vliva upanje na potencialno nadaljevanje. Sledila je še ena reševalna akcija, tokrat vozila nasedlega v blatu. Jamarska vrv se je izkazala za vsestransko uporabno stvar, bo pa zato treba Pihalnik ponovno opremiti.\n\n![Pihalnik v Šprajcarjevem talu je 60 m globoka jama z ogromnim prepihom. En del prepiha gre v ožino, ki si jo vneto želimo prebiti.](https://jknm-novice.s3.eu-central-003.backblazeb2.com/novo-leto-jknm-07-01-2025/slika-8.jpg)\n\nPeta ekipa – Bošti, Mič, Petra in Urbi – je raziskovala v jami, v kateri skrivnostno izginja Boštijeva oprema, in je dobila delovno ime Bermudski trikotnik. Jamo so preopremljali, širili ožine in iskali nadaljevanje med podornimi bloki. Prebili so se nekaj 10 m globlje, vendar jim je zmanjkalo opreme, od navdušenja, da jama tako »šiba«, pa tudi časa za meritve. Ocenjena globina jame je tako med 60 in 200 m. Na trenutnem dnu in v oknu v veliki dvorani se obeta več nadaljevanj, ki že kličejo po novih akcijah.\n\n![Nova jama v Bermudskem trikotniku se ponaša z ogromno dvorano na dnu vhodnega brezna.](https://jknm-novice.s3.eu-central-003.backblazeb2.com/novo-leto-jknm-07-01-2025/slika-9.jpg)\n\n![Za nadaljevanje bo treba še malo poširiti, vendar kamen pada še globlje.](https://jknm-novice.s3.eu-central-003.backblazeb2.com/novo-leto-jknm-07-01-2025/slika-10.jpg)\n\nZvečer smo akcijo, s katero smo zelo uspešno, predvsem pa v dobri družbi, odprli sezono 2025, zaokrožili v koči pri Malem studencu. Zdravko je čez dan namestil izolacijo na steno ob pečki, da nas je koča pričakala prijetno topla in nam tudi pripravil zasluženo večerjo. Čeprav smo jo zapeli še pred polnočjo, seveda ni šlo brez zdaj že tradicionalne&nbsp;Ko pride polnoč. Da smo novo leto začeli tako kot smo se od starega poslovili – vrhunsko in v timskem duhu – priča smeh, ki se je razlegal po Malem studencu, pa tudi načrtovanje naših novih skupnih podvigov, ki je že v polnem teku.\n\n![Ugotovili smo, da je koča dovolj velika tudi za 17 ljudi (16 članov in en traktorist).](https://jknm-novice.s3.eu-central-003.backblazeb2.com/novo-leto-jknm-07-01-2025/slika-11.jpg)\n\n![Najbolj vztrajni pa so dočakali romantično vzdušje v jasni zimski noči.](https://jknm-novice.s3.eu-central-003.backblazeb2.com/novo-leto-jknm-07-01-2025/slika-12.jpg)"
  },
  {
    "id": 9,
    "markdown": "# Nove raziskave na Židovcu\n\nV nedeljo 25.5.2008 smo se spet odpravili na Poljansko goro in na Židovcu nadaljevali z raziskovanjem. Raziskali smo 4 nove objekte, katerim smo že predhodno locirali vhode. Najprej smo izmerili krajšo poševno jamo, ki se konča z manjšo podorno dvorano.\n\nSledil je spust v zanimivo vodnjakasto brezno, na dnu katerega je v globini 16 m ležalo jelenovo okostje. Zaradi majhnega vhoda med skalami (80 x 60 cm) je malo verjetno, da bi jelen padel v brezno po naklučju. Brezno se z lepo zasigano razpoko zaključi v globini 20 m.\n\n![Jelenovo okostje na dnu brezna.](https://jknm-novice.s3.eu-central-003.backblazeb2.com/nove-raziskave-na-zidovcu-03-06-2008/slika_1.jpg)\n\nSpustili smo se tudi v sosednje brezno z vhodom v mogočni razpoki. Tudi notranjost je le razširjena razpoka, široka do 1 meter.\n\n![Vhod v brezno-razpoko.](https://jknm-novice.s3.eu-central-003.backblazeb2.com/nove-raziskave-na-zidovcu-03-06-2008/slika_2.jpg)\n\nNa&nbsp;koncu smo raziskali še mogočno, 27 metrov globoko brezno, ki se na dnu razširi v ogromno dvorano. Podorna tla dvorane strmo padajo proti prehodu v dve manjši dvorani, ki sta v globini 42 metrov in lepo zasigani. Sledovi na sigi v eni od teh kažejo, da se tu pojavlja ali se je pojavljala podzemna voda, ki je poplavila dno dvorane.\n\n![Simon in Borivoj na sigovem slapu v globini 40 m.&nbsp; Črta na sigi kaže na nivo podzemne vode.](https://jknm-novice.s3.eu-central-003.backblazeb2.com/nove-raziskave-na-zidovcu-03-06-2008/slika_3.jpg)\n\nRaziskovali smo Srečko Vidic, Simon Hočevar in Borivoj Ladišić."
  },
  {
    "id": 607,
    "markdown": "# Srečno 2024\n\n![](https://jknm-novice.s3.eu-central-003.backblazeb2.com/srecno-2024-01-01-2024/jknmcestitka2024_01.jpg)"
  },
  {
    "id": 612,
    "markdown": "# Jamarski tečaj 2024\n\nPozdravljeni,&nbsp;v želji, da bi pridobili vedoželjne kandidate za jamarsko udejstvovanje, Jamarski klub Novo mesto tudi letos organizira jamarski tečaj za pridobitev naziva&nbsp;jamar pripravnik. Okvirni&nbsp;<a href=\"http://www.jknm.si/si/izobrazevanje/program/\" target=\"_blank\">program jamarske šole</a>&nbsp;je objavljen na naših spletnih straneh. Glede na vreme, želje ali potrebe ga bomo lahko tudi prilagajali. Vabilo na tečaj je objavljeno v nadaljevanju. Raziskovalci ali tisti, ki to šele želite postati, pridružite se nam, ki dolgčasa ne poznamo.\n\n![](https://jknm-novice.s3.eu-central-003.backblazeb2.com/jamarski-tecaj-2024-01-03-2024/tecaj_plakat_2024.jpg)"
  },
  {
    "id": 670,
    "markdown": "# Silvestrovanje 2024\n\nMinuli ali prejšnji dve leti, se pravi decembra 2023 in decembra 2024, smo člani Jamarskega kluba Novo mesto silvestrovali v lovski koči na Gorjancih, letos 21. decembra pa ponovno sredi Kočevskega Roga v gozdarski koči na Primožu. Do sedaj je bilo na silvestrovanjih največ udeležencev decembra 2023 in sicer 23, tokrat pa se nas je zbralo kar 25. Smo spet podirali lastne rekorde.\n\n![Letos nas je bilo na silvestrovanju kar 25.](https://jknm-novice.s3.eu-central-003.backblazeb2.com/silvestrovanje-2024-15-01-2025/1.jpg)\n\n## 300 metrov na mesec\n\nTako kot v minulem letu z najhitrejšim raziskovanje brezna Trnuljčica na Kaninu, v katerem smo le v nekaj akcijah uspeli priti na globino 930 m. Če pa manipuliramo s podatki, lahko rečemo, da je to jama, ki smo jo med vsemi najdlje raziskovali, saj jo je Miha Rukše odkril še v prejšnjem tisočletju, ko se številni jamarji, ki so skupaj lani z njim nadaljevali raziskovanje (in ga bodo še), še rodili niso. Miha je jamo odkril 1994, vanjo pa so se prvič spustili leta 1995. In sedaj imamo računico, eno pravo in eno manipulativno, s tem, da obe držita. Smo v globine Trnuljčice uspeli prodirati oziroma na novo raziskati 310 m/mesec ali pa po drugem izračunu 3,2 m/ mesec. In iz vsega tega lahko potegnemo sklep, da smo jamarji JK Novo mesto danes 100 krat hitrejši, kot smo bili pred 30 leti... Kar je spet manipulacija.\n\n## Rekordno število novih jamarjev\n\nZ rekordi pa smo se izkazali tudi z letošnjimi tečajniki, kajti tako uspešne generacije kot je letošnja nismo imeli še nikoli. Pa če gledamo po številu novih jamark in jamarjev ali po njihovi usposobljenosti, saj so le v nekaj mesecih od tečaja številni med njimi raziskovali že na globini 400 metrov in več. Rekorden pa je tudi tale zapis, ki ga je treba čakati kot nov sneg. Novico s silvestrovanja 2023 smo objavili šele 19. januarja, leto pred tem pa 14. januarja. Kaj bi človek na prve dni leta hitel, saj bo leto še dolgo – globine in novi raziskani metri v podzemlju, ki nas še čakajo, pa vse globlji in daljši.\n\n![Na letošnji generaciji svet stoji, ali del legendarne generacije 2024: Jure Gačnik, Anja Moric, Petra Glinšek, Erazem Šiler Hudoklin.](https://jknm-novice.s3.eu-central-003.backblazeb2.com/silvestrovanje-2024-15-01-2025/2.jpg)\n\n## Sinosoida\n\nTudi letos je Klemen Mihalič pripravil pregled dela v minulem letu. Na akcijah je sodelovalo 45 članov kluba, 23 se jih je uvrstilo v kategorijo pridnih, kar pomeni, da so opravili od 1 do 23 akcij, 22 pa je v kategorijo zelo pridnih članov in so opravili več kot 26 akcij. Na vrhu pa so Miha Rukše (67), Borivoj Ladišić (64), Uroš Mervič (63) in Mitja Remih (60). Število vseh akcij pa je, kot je že lani napovedoval Klemen, v obliki čiste sinosoide, čeprav pa pričakujemo, da bo vseh akcij v letošnjem letu še več kot lani (lanska številka 365 glede na to, da je bilo silvestrovanje sredi decembra še ni bila dokončna). Zanimivi pa so podatki o našem dosedanjem raziskovalnem delu v minulih letih. Raziskali (ali sodelovali pri raziskavah) smo 1899 jam, kar predstavlja okoli 12,2 % vseh slovenskih jam (od teh skoraj 2000 raziskanih, pa je v skoraj v tisočih prvopristopnik, zapisnikar in merilec naša legenda Borivoj Ladišić). Skupna raziskana dolžina je 65,2 km, skupna dolžina pa 1129 km.\n\n![Število raziskanih jam v preteklosti.](https://jknm-novice.s3.eu-central-003.backblazeb2.com/silvestrovanje-2024-15-01-2025/3.jpg)\n\n![Zelo pridni člani kluba.](https://jknm-novice.s3.eu-central-003.backblazeb2.com/silvestrovanje-2024-15-01-2025/4.jpg)\n\n![Veterani kluba: Zdravko Bučar, Marko Pršina in Tomaž Bukovec.](https://jknm-novice.s3.eu-central-003.backblazeb2.com/silvestrovanje-2024-15-01-2025/5.jpg)\n\n![Spomin za oddih.](https://jknm-novice.s3.eu-central-003.backblazeb2.com/silvestrovanje-2024-15-01-2025/6.jpg)\n\n## Lepo je biti član JKNM\n\nŽe na silvestrovanju decembra 2022 je Klemen pripravil izjemen jamarski kviz Lepo je biti jamar, letos pa ga je ponovil. Predlani je ekipa Zdravko Bučar, Mitja Remih in Mateja Kopina premagala ekipo Tomaž Grdin, Marko Pršina in Tjaša Božič, letos pa so se v jamarskem znanju in spretnosti pomerili ekipa Marko Pršina, Nika Rukše in Mitja Remih proti ekipi Zdravko Bučar, Erazem Šiler Hudoklin in Maxinne Hodnik. Vprašanja so bila zapletena, resna in neresna, najtežje pa je bilo zagotovo vprašanje koliko je jam globljih od 1000 metrov v Sloveniji. Odgovor je 11, lahko pa bi bil tudi višji ali nižji, saj ni točno določeno, kako štejemo dve jami globlji od 1000 metrov, ki ju je jamarjem uspelo povezati. Jamarska zveza Slovenije pa tako ali tako s tem podatkom vedno zamuja. Če bomo številke združevali, se nam lahko zgodi, da bomo imeli eno 1000 metrco na Rombonu, eno na Kaninu in eno pa v bohinjskih hribih ter eno na Dleskovški planoti.\n\n![Tekmovanje v igri Lepo je biti jamar JKNM.](https://jknm-novice.s3.eu-central-003.backblazeb2.com/silvestrovanje-2024-15-01-2025/7.jpg)\n\n![Klemen v akciji.](https://jknm-novice.s3.eu-central-003.backblazeb2.com/silvestrovanje-2024-15-01-2025/7a.jpg)\n\nIzziv s prižiganjem karbidke se je nekoliko izjalovil, saj so tekmovalci karbidko prižgali tako, da so karbid polili in potem zaprli acitilensko svetilko, drugačna zgodba pa bi bila, če ne bi imeli pri sebi vode. Bi pljuvali na karbid ali pa kaj drugega, kar smo jamarji v preteklosti tudi počeli.\n\n![Čudna je tale luč, ki na vodo sveti ...](https://jknm-novice.s3.eu-central-003.backblazeb2.com/silvestrovanje-2024-15-01-2025/8.jpg)\n\n![Lej, lej – gori … Kliči 112.](https://jknm-novice.s3.eu-central-003.backblazeb2.com/silvestrovanje-2024-15-01-2025/9.jpg)\n\nMlada generacija je na pohodu tudi v našem klubu in tudi zato je bilo silvestrovanje pravo in žur še toliko bolj glasen in dolg. Se je začelo s karaokomi, potem pa naprej proti novim metrom in globinam...\n\n![Karaoke: Nika, ti ne veš kako me mika ...](https://jknm-novice.s3.eu-central-003.backblazeb2.com/silvestrovanje-2024-15-01-2025/10.jpg)\n\n![Žur do jutranjih ur.](https://jknm-novice.s3.eu-central-003.backblazeb2.com/silvestrovanje-2024-15-01-2025/11.jpg)\n\nSilvestrovali smo Zdravko Bučar, Tomaž Bukovec, Jure Gačnik, Petra Glinšek, Tomaž Grdin, Maxinne Hodnik, Rok Ilc, Boštjan Kuhelj, Marko Majhen, Uroš Mervič, Klemen Mihalič, Anja Moric, Luka Pršina, Marko Pršina, Peter Pršina, Mitja Remih, Mihael Rukše, Nika Rukše, Tanja Rukše, Erazem Šiler Hudoklin, Damijan Šinigoj, Jure Tičar, Anže Tomšič, Dominik Zagorc, Tjaša Božič."
  },
  {
    "id": 3,
    "markdown": "# Brezno pod Studenskim vrhom\n\nČeprav je za Kočevski Rog značilna kraška razgibanost in razjedenost tal s številnimi vrtačami in brezni, je severozahodno pobočje proti Laščam bolj mehko in manj razgibano. Prav tu, pod Studenskim vrhom, smo v dnu skledaste vrtače odkrili vhod v zanimivo stopnjasto brezno. Skozi poševen vhod se spustimo v vhodno dvorano, iz nje pa po drsalnici v veliko spodnjo dvorano. Ta je lepo zasigana, na koncu se prevesi v 22 m globoko brezno, z dvema preozkima nadaljevanjema na dnu. Tu smo se ustavili, a le do naslednje akcije, ko smo razširili prehod v meander s 6 metrskim breznom. Spustili smo se v manjšo dvoranico, kjer nas je ustavila nova ožina. Sledila je nova akcija, ožino smo razširili ter se spustili 5 metrov nižje v lep meander, ki se z ene strani zoži in je neprehoden, na nasprotni strani pa se prevesi v 14 metrov globoko brezno. Tu smo dosegli globino 60 metrov. Raziskave še ni konec.\n\nJama je sicer čista, je pa v njej veliko oglja od kurišč. Stene vhodne dvorane so precej osmojene, na tleh so sledovi kurišč. Kurili so tudi na dnu nižje ležeče dvorane, oglje odmetavali v brezno, od koder ga je kapnica spirala tudi v najnižje dele brezna. Kurišče v vhodni dvorani je že prekrila skozi vhod udirajoča prst. Domnevamo, da so vhodni deli služili kot zaklonišče ali skrivališče v drugi svetovni vojni.\n\nRaziskovali smo Srečko Vidic, Robert Ribič in Borivoj Ladišić.\n\n![Skozi vhod vdira v vhodno dvorano prst in listje.](https://jknm-novice.s3.eu-central-003.backblazeb2.com/brezno-pod-studenskim-vrhom-06-05-2008/01_kocevje_vhod.jpg)\n\n![Na robu brezna.](https://jknm-novice.s3.eu-central-003.backblazeb2.com/brezno-pod-studenskim-vrhom-06-05-2008/02_kocevje_brezno.jpg)\n\n![22 metrov globoko brezno.](https://jknm-novice.s3.eu-central-003.backblazeb2.com/brezno-pod-studenskim-vrhom-06-05-2008/03_kocevje_22m_brezno.jpg)\n\n![Širjenje prehoda na dnu 22 metrov globokega brezna. Na tleh oglje.](https://jknm-novice.s3.eu-central-003.backblazeb2.com/brezno-pod-studenskim-vrhom-06-05-2008/04_kocevje_oglje.jpg)"
  },
  {
    "id": 23,
    "markdown": "# Nadaljevanje akcij na Kunču\n\nZadnjo avgustovsko soboto smo nadaljevali prejšnji teden začeto raziskovanje v novi jami na Kočevskem rogu z delovnim imenom Sekačeva jama za Kunčem. Že po prvem obisku je bila zadeva zelo obetavna, a naju je takrat ustavila ožina. Tokrat je šla v jamo podvojena, do zob opremljena ekipa.\n\nPo prijetnem spustu smo se skoncentrirali okoli ožine in ji toliko časa \"prigovarjali\", da je popustila in nas spustila skozi v nove globine. Miha je opremljal brezno, ki se je za razliko od prejšnjih precej razširilo - v najširšem delu meri dobrih 15 m. Tako kot v ostalih delih jame je tudi tukaj bilo praktično vse v sigi -&nbsp;skratka lepo. Spust se je po dobrih 29 m žal končal. Pregledali smo še stranske dele zadnjega brezna, a brez uspeha.\n\n![Miha in Frenk pred ožino.](https://jknm-novice.s3.eu-central-003.backblazeb2.com/nadaljevanje-akcij-na-kuncu-04-09-2008/1.jpg)\n\n![Končno brezno - pogled navzgor.](https://jknm-novice.s3.eu-central-003.backblazeb2.com/nadaljevanje-akcij-na-kuncu-04-09-2008/4.jpg)\n\nJama ima končno globino dobrih 89 m, kar je solidno za ta del Roga, saj v bližini ni globljih jam. Zanimivo pa je tudi to, da je skoraj v celoti od vhoda pa do dna \"odeta\" v bolj ali manj lepo sigo. Očitno je tukaj voda precej agresivna in dobro raztaplja apnenec. Na več mestih smo opazili, da se že naložena siga ponovno raztaplja. Skoraj po celi jami smo sledili številčno kolonijo drobnovratnikov.\n\n![Kapljica v družbi fagota.](https://jknm-novice.s3.eu-central-003.backblazeb2.com/nadaljevanje-akcij-na-kuncu-04-09-2008/5.jpg)\n\nMalo razočarani, čeprav hkrati zadovoljni, smo se trudili: Franci Zupančič, Tone Zupančič, Miha Rukše in Andrej Gašperič."
  },
  {
    "id": 44,
    "markdown": "# Predstavljamo kratek film o Čaganki\n\nRaziskovanje trenutno najglobljega dolenjskega brezna 244 m globoke Čaganke je intenzivno potekalo od julija do konca oktobra 2008. V tem času smo jamo v grobem raziskali, izmerili ter izdelali načrt. Gonilna sila raziskovanja Srečko Vidic pa je šel še korak dlje - z video kamero je že med raziskovanjem poskušal dokumentirati najzanimivejše dele jame ali pa predstaviti najpomembnejše trenutke med aktivnim raziskovanjem.\n\n![Barviti skladi v Severnem rovu Čaganke. Foto Marko Pršina.](https://jknm-novice.s3.eu-central-003.backblazeb2.com/predstavljamo-kratek-film-o-caganki-09-03-2009/52.JPG)\n\nPosneto gradivo sva s Srečkom pregledala in izbrala nekaj ključnih kadrov, ki v najboljši luči prikazujejo vzdušje med samim raziskovanjem. Nastal je dobre štiri minute dolg film, ki je bil premierno prikazan na novinarski konferenci ob predstavitvi raziskovalnih dosežkov v lanskem novembru. Film smo si lahko ogledali tudi člani društva, ki smo se udeležili letošnjega občnega zbora.\n\n<video align=\"center\" src=\"https://www.youtube.com/embed/zzqJSxM_Eu8\" width=\"80%\" isUpload=\"true\" />\n\nVideo je na voljo tudi globalnemu občinstvu na največjem tovrstnem spletnem portalu YouTube, ključna beseda pa je seveda Čaganka. Film je dosegljiv na naslednji povezavi: <a href=\"http://www.youtube.com/watch?v=zzqJSxM_Eu8\" target=\"_blank\">http://www.youtube.com/watch?v=zzqJSxM_Eu8.</a>\n\nVključite zvočnike in uživajte. Pa prosim, priporočite ga prijateljem ..."
  },
  {
    "id": 35,
    "markdown": "# Na dveh akcijah deset jam\n\nNa območju Mlačevca in Konjskega hriba na Kočevskem Rogu je\n  Srečko Vidic lansko poletje evidentiral več brezen. Zadnjo nedeljo\n  v minulem letu je prišel čas, da jih tudi raziščemo. S\n  Srečkom (pridružil se nama je tudi Uroš Mervič), smo\n  se odpravili na pobočje Roga nad Ručetno vasjo, ki je bilo pod\n  tenko snežno odejo. V zmernem mrazu -5 °C smo raziskali 6 brezen.\n\nPo dveh tednih, v soboto, 10.1.2009, sva s Srečkom nadaljevala\n  raziskovanje na tem območju ter pregledala še štiri preostala brezna.\n  Med obema akcijama je napadlo kar nekaj novega snega. Čeprav je v\n  zgodnjih jutranjih urah v Novem mestu pritiskal mraz s solidnih -15 °C,\n  je bilo na Rogu zaradi temperaturne inverzije kar prijetnih -7 °C.\n  Površje pod snegom je idealno za iskanje polšen (našla sva\n  jih kar nekaj) in kot kaže, nam dela tukaj ne bo zmanjkalo.\n\nRaziskana brezna so globoka od 10 m do 35 m. Čeprav brezna ne\n  presenečajo z večjo globino, pa so zanimiva zaradi večje\n  koncentracije na območju, ki do sedaj ni bilo dobro raziskano.\n\n![Pred vhodom v brezno-razpoko.](https://jknm-novice.s3.eu-central-003.backblazeb2.com/na-dveh-akcijah-deset-jam-13-01-2009/pred_vhodom_v_brezno_razpoko.jpg)\n\n![Pogled s police.](https://jknm-novice.s3.eu-central-003.backblazeb2.com/na-dveh-akcijah-deset-jam-13-01-2009/pogled_s_police.jpg)\n\n![Tipična šterna.](https://jknm-novice.s3.eu-central-003.backblazeb2.com/na-dveh-akcijah-deset-jam-13-01-2009/tipicna_sterna.jpg)\n\n![Vhod v najgloblje brezno.](https://jknm-novice.s3.eu-central-003.backblazeb2.com/na-dveh-akcijah-deset-jam-13-01-2009/vhod_v_najgloblje_brezno.jpg)"
  },
  {
    "id": 157,
    "markdown": "# Fotografska akcija v Kaščici\n\nBolje pozno, kot nikoli,\npravijo modri ljudje. Seveda se z njimi strinjam tudi sam in objavljam\nvideo iz fotografske akciji v Kaščici, ki je potekala še v pravih zimskih razmerah konec januarja letošnjega leta.\n\nLahko bi sicer napisal kopico vzrokov, ki so preprečili ažurno\nobjavo fotografij in videa: recimo, da se mi je sesul računalnik, ... pa da mi je pes\nodnesel tipkovnico, ... v resnici pa sem bil samo len.<br><br> Uvodoma si lahko ogledate čudovite fotografije Tomaža Grdina, katere seveda niti približno ne bi bile tako dobre, če na njih ne bi\nbilo vrhunskih manekenov. Na koncu prispevka pa se nahaja še moj video ...\n\n![](https://jknm-novice.s3.eu-central-003.backblazeb2.com/fotografska-akcija-v-kascici-08-04-2010/kascica_07.jpg)\n\n![](https://jknm-novice.s3.eu-central-003.backblazeb2.com/fotografska-akcija-v-kascici-08-04-2010/kascica_01.jpg)\n\n![](https://jknm-novice.s3.eu-central-003.backblazeb2.com/fotografska-akcija-v-kascici-08-04-2010/kascica_02.jpg)\n\n![](https://jknm-novice.s3.eu-central-003.backblazeb2.com/fotografska-akcija-v-kascici-08-04-2010/kascica_03.jpg)\n\n![](https://jknm-novice.s3.eu-central-003.backblazeb2.com/fotografska-akcija-v-kascici-08-04-2010/kascica_04.jpg)\n\n![](https://jknm-novice.s3.eu-central-003.backblazeb2.com/fotografska-akcija-v-kascici-08-04-2010/kascica_05.jpg)\n\n![](https://jknm-novice.s3.eu-central-003.backblazeb2.com/fotografska-akcija-v-kascici-08-04-2010/kascica_06.jpg)\n\n![](https://jknm-novice.s3.eu-central-003.backblazeb2.com/fotografska-akcija-v-kascici-08-04-2010/kascica_10.jpg)\n\n![](https://jknm-novice.s3.eu-central-003.backblazeb2.com/fotografska-akcija-v-kascici-08-04-2010/kascica_11.jpg)\n\n![](https://jknm-novice.s3.eu-central-003.backblazeb2.com/fotografska-akcija-v-kascici-08-04-2010/kascica_12.jpg)\n\n![](https://jknm-novice.s3.eu-central-003.backblazeb2.com/fotografska-akcija-v-kascici-08-04-2010/kascica_13.jpg)\n\n![](https://jknm-novice.s3.eu-central-003.backblazeb2.com/fotografska-akcija-v-kascici-08-04-2010/kascica_14.jpg)\n\n<video align=\"center\" src=\"https://www.youtube.com/embed/Q4tQ7fGq7T8\" width=\"80%\" isUpload=\"true\" />\n\nNa akciji sta statirala Damijan Šinigoj in Miha Rukše, fotografiral je Tomaž Grdin, snemal pa Klemen Mihalič."
  },
  {
    "id": 14,
    "markdown": "# Nove raziskave na Kočevskem Rogu\n\nV soboto, 21. junija, smo v okolici Rdeče luže na Kočevskem Rogu organizirali enodnevni tabor. Zbrana ekipa, izdatno založena z opremo, je najprej ponovno obiskala Primoževo brezno in ga nato tudi izmerila. Prvi podatki so potrdili že objavljene domneve (globina 40 m, dolžina poligona preko 150 m).&nbsp;Ob povratku smo jamo razopremili.\n\nV popoldanskem času smo raziskali in izmerili jamo z delovnim imenom \"Jama T\" z globino 23 m in dolžino poligona 53 m. Raziskali smo tudi možen vhod v jamo z delovno oznako \"Razpoka ob cesti\", ki pa se žal po 2 m zaključi. Tabor smo zaključili v poznih večernih urah.\n\nSledi nekaj fotografij iz Primoževega brezna. Vse foto Uroš Mervič.\n\nUdeleženci:&nbsp;Primož Paterneš, Toni Zupančič, Jože Tomšič, Franci Zupančič in&nbsp;Uroš Mervič.<br>\n\n![Ena lepših zaves v jami.](https://jknm-novice.s3.eu-central-003.backblazeb2.com/nove-raziskave-na-kocevskem-rogu-02-07-2008/094.jpg)\n\n![Nadvse zanimive tvorbe - stalaktit.](https://jknm-novice.s3.eu-central-003.backblazeb2.com/nove-raziskave-na-kocevskem-rogu-02-07-2008/099.jpg)\n\n![Igra narave.](https://jknm-novice.s3.eu-central-003.backblazeb2.com/nove-raziskave-na-kocevskem-rogu-02-07-2008/102.jpg)\n\n![Pogled iz bogato zasigane kapelice.](https://jknm-novice.s3.eu-central-003.backblazeb2.com/nove-raziskave-na-kocevskem-rogu-02-07-2008/125.jpg)"
  },
  {
    "id": 49,
    "markdown": "# Nova 40 metrca na Kočevskem Rogu\n\nNedelja 5. aprila 2009, je bila kot nalašč za izlete v naravo,\n  gozdove in nenazadnje tudi jame. Tako sva lep sončen dan izkoristila\n  tudi z Jernejem Tramtetom in se podala v samo osrčje Kočevskega Roga, skoraj \"jurja\" visoko, na zadnje roške vršace, ki\n  se tam nekje začnejo prevešati v nekoliko nižjo Poljansko\n  goro na jugu.\n\n![Vhod v jamo je nekje na pol poti med Planino in porušeno\n    kočevarsko vasjo Golobinjek na zahodu gornje karte.](https://jknm-novice.s3.eu-central-003.backblazeb2.com/nova-40-metrca-na-kocevskem-rogu-10-04-2009/karta.jpg)\n\nNamen sva imela pregledati 3 nove jame, a se je vse skupaj končalo\n  že pri prvi, kajti ni in ni naju hotela spustiti iz svojega nederja.\n  Erozijsko, razvejano, štiristopenjsko brezno je precej spominjalo na\n  tipična visokogorska brezna, kakršna najdemo na Kaninu, brez sige,\n  z razjedenimi skalami in nizkimi temperaturami blizu ledišča.\n  Stene so bile večinoma obložene z ledom, tako da sva namesto\n  kapnikov občudovala ledeno okrasje.\n\nOd vhodne stopnje pa vse do globine okoli 40 m sva sledila prepihu, ki je\n  enakomerno vlekel v notranjost, nato pa se je porazgubil v prostoru. Na koncu\n  sva še prosto splezala stopnjo, ki je tvorila nekakšen\n  zaključek nadvse lepe in dinamične jame.\n\n![Zunanjost brezna.](https://jknm-novice.s3.eu-central-003.backblazeb2.com/nova-40-metrca-na-kocevskem-rogu-10-04-2009/slika_01.jpg)\n\n![Vhodna razpoka.](https://jknm-novice.s3.eu-central-003.backblazeb2.com/nova-40-metrca-na-kocevskem-rogu-10-04-2009/slika_02.jpg)\n\n![Jernej v primežu ožine.](https://jknm-novice.s3.eu-central-003.backblazeb2.com/nova-40-metrca-na-kocevskem-rogu-10-04-2009/slika_03.jpg)\n\n![Neznanemu naproti ...](https://jknm-novice.s3.eu-central-003.backblazeb2.com/nova-40-metrca-na-kocevskem-rogu-10-04-2009/slika_04.jpg)"
  },
  {
    "id": 671,
    "markdown": "# Mistična Bermuda\n\nNaš Bošti ima nos za perspektivne luknje. Kako jih najde, je včasih kar zanimiva zgodba. Nekega decembrskega dne v izdihljajih leta 2024 se je z avtom odpravil preveriti stanje pri koči na Primožu, kjer smo načrtovali klubsko silvestrovanje. Zaradi sveže zapadlega snega ni prišel daleč in je obtičal na klancu pred Grofjo mizo. Ker se mu ni mudilo, je parkiral in se odločil za terensko akcijo. V neposredni bližini ceste je našel 3 dihalnike v trikotniku na razdalji vsega skupaj 10-20 metrov in še dodatnega ob vlaki na nasprotni strani ceste. Ker mu je v enega izmed njih skrivnostno »izginila« macola, se je kar ponujala prispodoba Bermudskega trikotnika in seveda je bilo potrebno preveriti to čudo.\n\n![Smo zapisali, da je vhod ob cesti.](https://jknm-novice.s3.eu-central-003.backblazeb2.com/misticna-bermuda-20-01-2025/slika-01.jpg)\n\nPrvič smo se tja odpravili Bošti, Mitja in Petra 21. decembra v sklopu akcij pred klubskim silvestrovanjem. Odkopali smo vse tri vhode, iz katerih je močno in toplo pihalo. V zimskem času bi človek kar malo posedel pred luknjo in se grel. Prvega vhoda se je Bošti lotil že predhodno. Nekoliko smo ga še razširili, nato sva se Mitja in Petra po vrvi spustila nekaj metrov do dna, kjer sva sprva še razbijala in kopala, nato pa pri majhni luknjici, ki je bila sicer precej prepišna, obupala. V vmesnem času je Bošti preveril sosednji vhod, ki prav tako ni obetal hitrega preboja. Na srečo smo imeli tri luknje in pravijo, da v tretje gre rado. Bošti je naznanil, da kamen tu pada dlje, zato smo polni elana zavihali rokave. Z vso predanostjo je rinil z glavo skozi odprtino in praktično lebdel v zraku, da nam je utrl pot v vhodno brezno. Ko je bilo naposled dovolj prostora za celega človeka, smo pričeli z opremljanjem in se spustili prvih 15 metrov do razcepa. Na podlagi metanja kamna smo za bolj perspektivni krak označili levega in se spustili še nadaljnjih 30 metrov. Tam sta ponovno dve luknji v dnu obetali, vendar je bila ena precej naložena s podornimi bloki in majavimi kamni, v drugi pa bi bilo sredi blata potrebno širjenje. Čas se nam je v pričakovanju silvestrskega druženja že iztekal, zato smo samo še pomerili jamo in se odpravili ven.\n\n![Dobra volja pred vstopom ekipe v jamo.](https://jknm-novice.s3.eu-central-003.backblazeb2.com/misticna-bermuda-20-01-2025/slika-02.jpg)\n\n![Včasih se prostori pa le odprejo.](https://jknm-novice.s3.eu-central-003.backblazeb2.com/misticna-bermuda-20-01-2025/slika-03.jpg)\n\n![V levem kraku.](https://jknm-novice.s3.eu-central-003.backblazeb2.com/misticna-bermuda-20-01-2025/slika-04.jpg)\n\nRaziskovanje smo nadaljevali 29. decembra 2024. Tokrat smo se podali v desni krak, kjer smo našli lepo zasigano dvoranico, nato pa se je jama nadaljevala skozi majhno okno v ogromno podorno dvorano. Med balvani smo si utrli pot do novih vertikalnih predelov, vse dokler nam ni zmanjkalo vrvi. V podobni sestavi (z dodatkom Urbija) smo se v jamo, ki je v vmesnem času dobila ime Bermuda, vrnili v prvih dneh novega leta. Takrat smo malo preopremili, pogledali v nekaj oken, kjer so se odmevi skrivnostno pojavljali na nepričakovanih koncih, in se ustavili na neznani globini v kamrici z balvanom. Pod balvanom je kamen sicer dalje padal, vendar so se nam ob poskusu preboja tla pod nogami preveč zamajala, da bi bilo varno nadaljevati v to smer. Več sreče je obetalo okence nad balvanom, kjer smo se v kung fu pozah prebijali naprej. Prehodno je bilo v zraku nekaj slabe volje, ker so nam v Bermudskem trikotniku tokrat neznano kje izginili pripomočki za opremljanje, katerih pa na koncu niti nismo potrebovali.\n\n![Mič na delovišču.](https://jknm-novice.s3.eu-central-003.backblazeb2.com/misticna-bermuda-20-01-2025/slika-05.jpg)\n\n![Zasigana sobica na četrti akciji.](https://jknm-novice.s3.eu-central-003.backblazeb2.com/misticna-bermuda-20-01-2025/slika-06.jpg)\n\nLetošnja zima nam je postregla z nekaj snega, vendar ker se nekateri namesto zimskih radosti raje odpravimo v tople južne kraje, smo sklicali novo akcijo v Bermudi. Poleg misterioznih izginotij in prikazovanj novih potencialnih vhodov in prehodov so se pričeli spreminjati tudi naši opisi prostorov in možnih nadaljevanj, ocenjena globina jame pa je variirala med -60 in -200 m. Na klubskem sestanku je tako padla odločitev: Bermudi je treba priti do dna, končno pomeriti globino in izrisati njene raziskane dele. Dne 12. januarja 2025 smo se zbrali in pripeljali (nekateri pa še malo pririnili) avtomobile do vhoda, kjer sta si delovišče z namenom dodatnega širjenja postavila Bošti in Urbi. Nato sta preopremila vhodno brezno in preostanek vrvi prinesla na dno, kjer sta cel dan garala Mitja in Klemen. Uspešno sta prebila prehod iz kamrice z balvanom in poglobila dno za dodatnih 30 metrov. Anže in Petra sva se lotila merjena, Bermuda je končno pričela dobivati obliko, globina pa na trenutnem dnu znaša (za čurkarje - kot nam včasih kdo ljubkovalno pravi - impresivnih) 150 m globine.\n\n![V veliki dvorani.](https://jknm-novice.s3.eu-central-003.backblazeb2.com/misticna-bermuda-20-01-2025/slika-07.jpg)\n\n![Klemen proti dnu.](https://jknm-novice.s3.eu-central-003.backblazeb2.com/misticna-bermuda-20-01-2025/slika-08.jpg)\n\n![Plezanje iz velike dvorane.](https://jknm-novice.s3.eu-central-003.backblazeb2.com/misticna-bermuda-20-01-2025/slika-09.jpg)\n\nZgodba še ni končana, saj poleg znotrajbermudskih odprtih vprašajev tudi na površju širšega trikotnika Grofje mize nove in nove predihane luknje kličejo in vabijo Boštija vsakič, ko pride na teren. Izgleda, da nam idej za akcije oziroma dela že samo na tem območju še nekaj časa ne bo zmanjkalo. In če je bila Boštijeva macola ključ, ki je odklenil toliko vrat v domnevni bermudski sistem, naj kar ostane še nekaj časa zakopana.\n\n![Trenutni načrt jame, ki še ni v merilu. Risal Anže Tomšič.](https://jknm-novice.s3.eu-central-003.backblazeb2.com/misticna-bermuda-20-01-2025/slika-10.jpg)"
  },
  {
    "id": 58,
    "markdown": "# Tretjemajsko raziskovanje na Gorjancih\n\nV nedeljo 3.5.2009 sva z Jožetom Stoparjem na pobočju Gorjancev\n  razširila ožino v Vilijevem breznu (globoko 37 m). Ko sva\n  prišla skozi, sva se znašla v vzporednem kaminu, ki se na sredini\n  združi z že znanim. Brezno je pridobilo na poligonu, žal pa\n  se zaključuje, saj novega nadaljevanja nisva našla.\n\nNa terenu sta bili tudi najini družini, ki sta obiskali vodoravno Jamo\n  pri gozdarski koči. Mladi raziskovalci so pregledali jamo in odkrili\n  domnevno nadaljevanje, skozi katerega bi nadaljevali raziskovanje, če\n  jih ne bi starši zaradi njihove varnosti zaustavili.\n\nZaključek akcije je bil ob dobri malici in tabornem ognju.\n\nSodelovali: Jože, Ana, Lavra in Gregor Stopar ter Nika, Maj, Tanja in\n  Mihael Rukše.\n\n![Jože na dnu Vilijevega brezna.](https://jknm-novice.s3.eu-central-003.backblazeb2.com/tretjemajsko-raziskovanje-na-gorjancih-08-05-2009/1.jpg)\n\n![Maj in Gašper v akciji.](https://jknm-novice.s3.eu-central-003.backblazeb2.com/tretjemajsko-raziskovanje-na-gorjancih-08-05-2009/2.jpg)\n\n![Ob tabornem ognju.](https://jknm-novice.s3.eu-central-003.backblazeb2.com/tretjemajsko-raziskovanje-na-gorjancih-08-05-2009/3.jpg)"
  },
  {
    "id": 64,
    "markdown": "# Nedokončane zadeve na Kočevskem Rogu\n\nV nedeljo, 17.5 2009, smo se ponovno odpravili na Kočevski Rog. Z Antonom sva\n  vzela s sabo še Franca, ki nama je pokazala nekaj&nbsp;novih objektov. Tako\n  smo si najprej ogledali manjše brezence z dvorano&nbsp;v bližini Mirne gore\n  oz. pri Kremenu. Ker je laser pokazal majhno globino, smo se takoj spravili\n  vanjo. Po 5 m globine, se odpre 6 m dolga dvorana, ki&nbsp;je deloma\n  zasigana.&nbsp;V njej smo našli nekaj zanimivih predmetov, ampak več o tem\n  kdaj drugič.\n\n![Vhod v prvi plitvejši objekt.](https://jknm-novice.s3.eu-central-003.backblazeb2.com/nedokoncane-zadeve-na-kocevskem-rogu-19-05-2009/dsc07098_01.jpg)\n\n![Uroš na vhodu.](https://jknm-novice.s3.eu-central-003.backblazeb2.com/nedokoncane-zadeve-na-kocevskem-rogu-19-05-2009/dsc07117_01.jpg)\n\nNato smo se odpravili raziskati še 11 m globoko brezno v bližini Sovje\n  stene.&nbsp;Poševno brezence je zasigano, vendar ima tudi veliko poškodovanih\n  kapnikov.&nbsp;V brezno je pred leti padla gozdarska čelada,&nbsp;po katero so\n  gozdnega delavca spustili in dvignili z vitlom. Locirali smo še nekaj vhodov,\n  ki so po novi bazi katastra še neregistrirani.\n\n![Kolega pred breznom pri Sovji steni.](https://jknm-novice.s3.eu-central-003.backblazeb2.com/nedokoncane-zadeve-na-kocevskem-rogu-19-05-2009/dsc07140_01.jpg)\n\nKljub temu, da&nbsp;imamo&nbsp;jame locirane še od lani in predlani in nam jih\n  dosedaj še ni uspelo v celoti&nbsp; raziskati, nam zaupniki vedno\n  kažejo&nbsp;nove. Upam, da nam bo čimprej uspelo \"počistiti\" vprašaje\n  v&nbsp;beležki. Franc pa nama spet obljublja malo globjo zadevščino od 20 m.\n  Bomo&nbsp;videli, do kje bomo lahko prodrli.\n\nRaziskovali smo Anton Tramte, Franci Vidmar in\n  Uroš Mervič."
  },
  {
    "id": 73,
    "markdown": "# Raziskave v okolici Drvodevnika pri Travnem Dolu\n\nV nedeljo, 14.\njunija 2009, smo se odpravili na raziskave jam v okolici Drvodevnika pri\nTravnem Dolu. Prvotni namen akcije je bil spust sopotnikov. Tramte je\ntakoj na začetku pripravil presenečenje za vse, saj smo\nbodočega&nbsp;pripravnika prvič, kot prvopristopnika spustili v 11 m globoko\nbrezno. Še bolje rečeno, moral je&nbsp; iti sam - notri in ven po\nlestvicah.\n\n![Vhod v brezno nad Brezjem.](https://jknm-novice.s3.eu-central-003.backblazeb2.com/raziskave-v-okolici-drvodevnika-pri-travnem-dolu-17-06-2009/dsc07380_01.jpg)\n\nPo ogledu&nbsp;notranjosti je kaj hitro prišel na plano po svež\nzrak. Nato smo objekt zrisali in locirali, tako kot&nbsp;se zadevi streže po\njamarsko. Brezno smo poimenovali Brezno nad Brezjem.\n\nNaslednja postaja je bila&nbsp;Spodmol pod Travnim dolom, ki je 12\nm&nbsp;dolga votlina, visoka od 4 do 5 m. Dostop je dokaj zahteven, vhod pa\nje v dolini, ki je gosto zasejana s smrekami, zato nisem nikakor mogel\nujeti celega 6 m dolgega vhod na objektiv.\n\n![Pogled iz Spodmol pod Travnim dolom in številčna ekipa.](https://jknm-novice.s3.eu-central-003.backblazeb2.com/raziskave-v-okolici-drvodevnika-pri-travnem-dolu-17-06-2009/dsc07387_01.jpg)\n\n![Vhod Spodmol pod Travnim dolom.](https://jknm-novice.s3.eu-central-003.backblazeb2.com/raziskave-v-okolici-drvodevnika-pri-travnem-dolu-17-06-2009/dsc07390_01.jpg)\n\nRaziskovali smo:&nbsp;Anton Tramte, Franci Vidmar, Mitja Kastelic, Ivan Mervič in Uroš Mervič."
  },
  {
    "id": 82,
    "markdown": "# Skavtski obisk Rivčje jame\n\nV&nbsp;četrtek,&nbsp; 16.junija 2009, smo&nbsp;na pobudo skavtov pripravili ogled\n  Rivčje jame (kat. št. 110). Pozno popoldne smo se dobili&nbsp;v\n  taboru pri vasi Poljane pri Žužemberku, kjer smo&nbsp;jim na\n  kratko predstavili jamarsko opremo,&nbsp; nato pa smo se &nbsp;odpeljali do\n  jame pod vasjo Male Rebrce.&nbsp; Že na vhodu se je slišalo\n  vreščanje netopirjev, nekaj jih je celo&nbsp;skakljalo po\n  tleh.&nbsp;V tišini je vsak od nas po jami popeljal&nbsp; štiri\n  skavte. Najbolj so jih navdušili netopirji, čeprav so ženske\n  godrnjale, da jim na glavo pada gvano. Hitro smo jim razložili, da so to\n  le kapljice vode, ki kapljajo s stropa. Sledilo je krajše\n  \"predavanje\" o netopirjih, proteusih, ... &nbsp;Za zaključek\n  smo jim še razložili, kaj se v jami sme delati in česa ne.\n  Sledilo je še skupinsko fotografiranje in glasna skavtska&nbsp;zahvala\n  (pri vozilih, seveda). V Žužemberku smo še&nbsp;\n  povečerjali pico in sladoled ter odfrčali domov.\n\nPrisotni: Franci Zupančič, Primož Paterneš, Andrej\n  Gašperič in Uroš Mervič.\n  <br>Fotografiral: Andrej Gašperič.\n\n![Je med njimi morda kakšen bodoči jamar?](https://jknm-novice.s3.eu-central-003.backblazeb2.com/skavtski-obisk-rivcje-jame-23-07-2009/p1100742_01.jpg)\n\n![Skupinska fotografija pred vhodom.](https://jknm-novice.s3.eu-central-003.backblazeb2.com/skavtski-obisk-rivcje-jame-23-07-2009/p1100752_01.jpg)"
  },
  {
    "id": 128,
    "markdown": "# 3. dnevi zaščite in reševanja\n\nKot že nekajkrat smo bili tudi letos s strani Civilne zaščite Novo mesto\npovabljeni, da predstavimo našo jamarsko dejavnost na 3. dnevih zaščite in\nreševanja, ki sta jih pripravila Uprava Republike Slovenije za zaščito in\nreševanje ter Mestna občina Novo mesto in ki so potekali od 15.10. do\n17.10.2009 v Novem mestu. Na prireditvi so sodelovale vse službe, ki so\nkakorkoli povezane z dejavnostjo Civilne zaščite. Kljub temu, da so se dnevi\nzačeli sredi tedna in da smo vsi (nepoklicni reševalci) takrat po službah, nam\nje uspelo zagotoviti nekaj moštva za sodelovanje na prireditvi.\n\nNa rokometnem igrišču na Loki smo postavili svoj \"štant\" in po njem\nrazložili našo zgodovino in dejavnost, s katero se ukvarjamo. Obisk je bil kar\nzadovoljiv. Še največ je bilo otrok, ki so si po šolski dolžnosti prišli\nogledat dejavnost CZ. Zanimivo pa je bilo tudi za nas, saj smo tudi mi spoznali\nin videli marsikaj novega ter navezali nova poznanstva.\n\nZa sodelovanje se zahvaljujem sodelujočim, ki so si utrgali svoj službeni ali prosti\nčas, da so lahko vse tri dni zastopali naše barve na tej vseslovenski prireditvi.\nNe smem pa se pozabiti zahvaliti tudi Fikretu Fejziću iz Civilne zaščite Novo mesto, ki nas\nje povabil k sodelovanju.\n\n![Krošnjar Tomi.](https://jknm-novice.s3.eu-central-003.backblazeb2.com/3-dnevi-zascite-in-resevanja-19-10-2009/slika_1.jpg)\n\n![Bodoči jamarji in jamarke?](https://jknm-novice.s3.eu-central-003.backblazeb2.com/3-dnevi-zascite-in-resevanja-19-10-2009/slika_2.jpg)\n\n![Stlic, jest bi tut ...](https://jknm-novice.s3.eu-central-003.backblazeb2.com/3-dnevi-zascite-in-resevanja-19-10-2009/slika_3.jpg)\n\nSodelovali smo: Tomi Malenšek, Uroš Mervič, Mihael Rukše, Tanja Rukše in Andrej\nGašperič."
  },
  {
    "id": 139,
    "markdown": "# Lahkotno po klubskem silvestrovanju\n\nV nedeljo, 13. decembra 2009, smo se ponovno odpravili na\nKočevski Rog, kjer&nbsp;nas je presenetilo naletavanje snega. Izmerili smo\nenostavno plitvejše brezno in ugotovili, da je tam okoli še eno brezno.\nIzkazalo se je da&nbsp;Brezno pod smreko&nbsp;ni že registrirano Dostopno\nbrezno.&nbsp;Ker ima&nbsp;slednje nadaljevanje,&nbsp;ga še nismo izmerili, ampak ga bomo pri širitvi\nprehoda v vzporedno brezno.\n\n![Vhod v Brezno pod smreko je razpoka.](https://jknm-novice.s3.eu-central-003.backblazeb2.com/lahkotno-po-klubskem-silvestrovanju-21-12-2009/dsc08092.jpg)\n\nNato smo&nbsp;se odpeljali še k Belemu studencu&nbsp;pod\nVelikim Rogom, kjer je bilo že preko 10 cm snega.&nbsp;Tudi v tem primeru gre za\nplitvejše brezno z velikim vhodom brez možnega nadaljevanja.\n\n![Brezno pri Belem studencu.](https://jknm-novice.s3.eu-central-003.backblazeb2.com/lahkotno-po-klubskem-silvestrovanju-21-12-2009/dsc08108.jpg)\n\nNa željo Francija smo si nato ogledali še vodoravne dele\nJame pod štalami.\n\n![Malo romantike po jamarsko.](https://jknm-novice.s3.eu-central-003.backblazeb2.com/lahkotno-po-klubskem-silvestrovanju-21-12-2009/dsc08114.jpg)\n\nNa akciji smo sodelovali: Urša Štangelj, Franci Zupančič in\nUroš Mervič."
  },
  {
    "id": 161,
    "markdown": "# Esmeralda\n\nBrezno Esmeralda, o katerem bo tekla beseda v nadaljevanju,\nse nahaja na Poljanski gori (med Židovcem in Tančo goro). V raziskavah, ki so\nse pričele konec marca in potekale skozi ves mesec april, smo postopoma\nprodirali vanj in trenutno dosegli okoli 100 m globine.&nbsp;Z raziskavami bomo\nnadaljevali v kratkem, odvisno predvsem od časa in muhastega\nvremena.&nbsp;Brezno je izredno lepo zasigano&nbsp;in je po mojem mnenju eno\nnajlepših.&nbsp;Na trenutke&nbsp;ga krasi popolnoma bela siga,&nbsp;da smo se\nže začeli spraševati, ali naj nadaljujemo bosi ... Več o odkritju, ki se vse\npogosteje spogleduje s Čaganko, pa prihodnjič.\n\nNa akcijah doslej sodelovali: Davor Kacin, Gregor Brulc in Srečko Vidic.<br>V nadaljevanju pa še nekaj fotografij ...\n\n![Vhodna 40 m vertikala.](https://jknm-novice.s3.eu-central-003.backblazeb2.com/esmeralda-28-04-2010/slika_5.jpg)\n\n![Planota Altiplano navzdol.](https://jknm-novice.s3.eu-central-003.backblazeb2.com/esmeralda-28-04-2010/slika_3.jpg)\n\n![Galerije.](https://jknm-novice.s3.eu-central-003.backblazeb2.com/esmeralda-28-04-2010/slika_4.jpg)\n\n![Dvorana gobic.](https://jknm-novice.s3.eu-central-003.backblazeb2.com/esmeralda-28-04-2010/slika_2.jpg)\n\n![Beli slap.](https://jknm-novice.s3.eu-central-003.backblazeb2.com/esmeralda-28-04-2010/slika_1.jpg)"
  },
  {
    "id": 164,
    "markdown": "# Državna vaja kinologov\n\nKot že nekaj let zapored smo bili tudi letos povabljeni k\nsodelovanju na državni vaji kinologov, ki je 22. maja 2010 potekala v Novem\nmestu. Jeklena konstrukcija stopnic na velodromu v Češči vasi nam je z\nvišinsko razliko okoli 8 m\nslužila kot plezalna stena, ki smo jo sicer opremili že v petek zvečer. V\nsoboto pa smo pregledovali opremo plezajočega, jim svetovali glede tehnike ter nadzirali\npravilno uporabo le-te. Sicer je lahko šel plezat kdorkoli in ne le po dva, kot smo\nsprva pričakovali - včasih tudi po štirje izmed osmih članov ekipe. Svetovali\nin dopuščali smo le uporabo vrvnih zavor, saj je bila večina glede višine in\nopreme negotova.\n\n![\"Plezalna stena\".](https://jknm-novice.s3.eu-central-003.backblazeb2.com/drzavna-vaja-kinologov-24-05-2010/kinoilogi_014.jpg)\n\n![Za preizkus vrvne tehnike se je odločilo tudi nekaj deklet.](https://jknm-novice.s3.eu-central-003.backblazeb2.com/drzavna-vaja-kinologov-24-05-2010/kinoilogi_012.jpg)\n\n![Na vrhu podesta in priprave na spust.](https://jknm-novice.s3.eu-central-003.backblazeb2.com/drzavna-vaja-kinologov-24-05-2010/kinoilogi_008.jpg)\n\nTudi sami smo malce \"potrenirali\" na steni, napeli\nsmo tudi prečnico in se malce zapeljali po njej. No, sam sem se zapeljal\ndvakrat, Bučar in Mihelič pa se nista hotela. Kinologi so bili pa tako ali tako\nvsi bledi in zeleni že ob gledanju podviga ;-)\n\nSodelovali v petek: Andrej Gašperič, Miha Rukše, Klemen Mihalič,\nZdravko Bučar, v soboto pa Klemen Mihalič, Zdravko Bučar in Uroš Mervič."
  },
  {
    "id": 101,
    "markdown": "# Jame pri Klevevžu\n\nV soboto, dne 16. oktobra 2010, sem obiskal\nKlevevž ter tamkajšnje jame. V Klevevžu in okolici imamo namreč kar pet jam.\nPoleg Zgornje in Spodnje Klevevške jame, ki sta splošno znani, so tu še tri manjše\njame. Namen ogleda je bil preveriti lokacije ter narediti nekaj posnetkov vhodov,\nobenem pa pripraviti material za članek lokalne revije.\n\nAjdovska jama leži nedaleč vasi Grič. To\nje&nbsp; verjetno ostanek nekdaj daljše jame,\nsedaj je dostopno le nekaj metrov rova. Jama je bila tudi nekoliko onesnažena,\nna vhodu je bilo nekaj steklovine in plastenk. V akciji Očistimo Slovenijo je\nbila jama očiščena. Pobudnik očiščevalne akcije je bil domačin Anton Pevec iz\nGriča.\n\n![Pred Ajdovsko jamo pri Klevevžu.](https://jknm-novice.s3.eu-central-003.backblazeb2.com/jame-pri-klevevzu-18-10-2010/slika_1.jpg)\n\nMala Klevevška jama je kratek\nrov, ki se odpira v neposredni bližini obeh Klevevških jam, prav tam, kjer se\nkončajo slapiči. Radulja je namreč pri Klevevžu vrezala\nslikovito, dobrih 100 m dolgo prebojno sotesko, ki jo premaguje z nizom\nslapičev in brzic. Vodni tok se umiri v akumulaciji nekdanjega grajskega mlina.\n\n![Mala Klevevška jama.](https://jknm-novice.s3.eu-central-003.backblazeb2.com/jame-pri-klevevzu-18-10-2010/slika_2.jpg)\n\nKlevevške\ntoplice so ograjen termalni izvir ob vznožju soteske, nekoč perišče, danes\nkopališče. Nad bazenom se dvigujejo pečine. Skoraj pod vrhom pečin je vhod v\nmanjšo Lisičino pod Gričem. V notranjosti je tudi nekaj sige.\n\n![Vhod v Lisičino pod Gričem.](https://jknm-novice.s3.eu-central-003.backblazeb2.com/jame-pri-klevevzu-18-10-2010/slika_3.jpg)\n\n![Notranjost Lisičine pod Gričem.](https://jknm-novice.s3.eu-central-003.backblazeb2.com/jame-pri-klevevzu-18-10-2010/slika_4.jpg)"
  },
  {
    "id": 120,
    "markdown": "# Nova jama pod Sv. Ano\n\nPa imamo zopet eno novo v mirnopeškem koncu, točneje pod Sv. Ano (Gradiščem po domače). Začelo se je s snegom, ko sem po dolgem času spet \nprelazil pobočje Sv. Ane, če je morda kje kakšna predihana špranja. Eno \nsem res našel. Večkrat sem šel preverit in vedno je bil odgovor \npozitiven. Te dni sem se lotil kopanja, kar sam, bil sem še vedno \nmalo v dvomih, kaj pa če ne bo nič. Ko se je izkazalo, da nekaj pa le \nbo, sem na pomoč poklical še Toma in Draga. Trikrat po šihtu, pa smo \npridelali manjše stopnjasto brezno z ozkimi prehodi in 17 m višinske \nrazlike. Sige v vhodnem delu sploh ni, je pa primerno zasigana najnižja \nstopnja. Kobilic in suhih južin pa po določenih kotih kar mrgoli. V \nnajnižjo točko vodijo kar tri vzporedna brezenca, ki jih ločuje med seboj \ntanka kamnita stena. Za nas pa je prehodno le eno. Kljub prepihu se je \njama na tej globini tudi zaključila. Rovi so se obrnili navzgor v \nvzporedna brezna-kamine, ki pa se končajo pod podori. Po tihem smo se \nnadejali, da bi nam uspelo priti do podzemnega toka Temenice, a bo \nočitno preteklo še kar nekaj časa in vode, da pridemo do tja.\n\n![Vhod z okolico.](https://jknm-novice.s3.eu-central-003.backblazeb2.com/nova-jama-pod-sv-ano-31-01-2011/slika_1.jpg)\n\n![Pogled v vhodno stopnjo.](https://jknm-novice.s3.eu-central-003.backblazeb2.com/nova-jama-pod-sv-ano-31-01-2011/slika_2.jpg)\n\n![Pogled v kamin.](https://jknm-novice.s3.eu-central-003.backblazeb2.com/nova-jama-pod-sv-ano-31-01-2011/slika_3.jpg)\n\n![Prehod v vzporedni kamin.](https://jknm-novice.s3.eu-central-003.backblazeb2.com/nova-jama-pod-sv-ano-31-01-2011/slika_4.jpg)\n\nSodelovali: Drago Primc, Jože Tomšič in Andrej Gašperič."
  },
  {
    "id": 123,
    "markdown": "# Delovno v okolici Travnega dola\n\nV nedeljo, 6. februarja 2011, sva se z Antonom odpravila na\nkavo v bar JU&amp;NI. Tam sva pobrala še \"vajenca\" Miho in krenili smo proti Travnemu Dolu do Franca. Kompletni smo se lotili Brezna v bližini Seča,\nsicer s skromno globino, pa vendar je poligona več kot preveč. V brezencu smo\nnašli več črepinj posode, del je bil odvzet in bo poslan v obdelavo. Kot\nponavadi smo imeli težave z GPS - ni in ni zbral dovolj povezav s sateliti.\nNo ja, nazaj do avta se je ogrel, nato sva se pa še midva z Miho, ko sva jo ponovno\nucvrla do jame in dokončala zadevo.\n\n![Brezno nad Sečem.](https://jknm-novice.s3.eu-central-003.backblazeb2.com/delovno-v-okolici-travnega-dola-09-02-2011/242.jpg)\n\nSledil je pregled previsne stene nekaj 100 m stran, vendar prepiha\nni bilo. Ker je bilo blizu Brezno nad Kapniško jamo 1 ali 2 sva z Miho skočila\nnotri in pregledala. Kup snega na dnu je bil tunelasto skopnel, ... dober znak,\nsamo delati se nam ne da ... Pobrali smo lokacijo, slikali vhod, pa še vedno ne\nvemo ali je to 1 ali 2?\n\n![Brezno nad Kapniško jamo 2.](https://jknm-novice.s3.eu-central-003.backblazeb2.com/delovno-v-okolici-travnega-dola-09-02-2011/dsc09245.jpg)\n\nKer ura še ni bila za domov, smo spili nekaj Antonovega\nšmarničnega soka, soka od šmarnice, saj človek ne ve, kako bi se izrazil. Ni\nvino in ne sok! Je pa dobro in deluje poživilno! Tako se je Anton spomnil\nprepada, nedaleč nad cesto in smo šli. Kot za te kraje značilno: velik vhod,\nmajhna globina, za registrirat pa je.\n\n![Brezno Nad Mašljem.](https://jknm-novice.s3.eu-central-003.backblazeb2.com/delovno-v-okolici-travnega-dola-09-02-2011/dsc09259.jpg)\n\nSledila je še pijača na poti domov in naslišanje do\nnaslednje akcije ;-)\n\nDelali: Anton Tramte, Franci Vidmar, Miha Primc in\nUroš Mervič."
  }
]